Titel: Bord Duka Dig
För länge sedan levde en skräddare, som hade tre söner och en get. En gång gick den äldste ut och vallade geten en hel dag. När det var dags att gå hem, frågade han geten om hon var mätt.
"Ja, jag är både mätt och glad, orkar ej ett enda blad, mä, mä!" sa geten.
Då gick han hem med henne.
Men skräddaren gick ut i stallet och frågade geten: "Är du mätt nu, kära get?"

Nãr hon svarade att hon ingenting fått blev skräddaren arg och kõrde ut sin son från hemmet. På samma sätt gick det för de båda andra sönerna när de vallade geten. När de frågade henne om hon var mätt, svarade hon ja, för att säga något helt annat sedan när skräddaren frågade henne. Och båda två blev jagade från hemmet med hugg och slag.

Nu fick skräddaren själv gå ut med geten. Han lät henne beta på en äng med det saftigaste gräs ända till kvällen.
"Är du mätt nu, kära get?" frågade han sedan, och hon svarade ja. Men när de kom in i stallet sa hon:
"Hur skulle mätt jag kunna vara, fick gå omkring och leta bara, hittade inte ens ett blad, mä, mä!" 
Då förstod skräddaren att han hade varit orättvis mot sina söner, och nu blev det getens tur att jagas iväg. 

Den äldste sonen kom i lära hos en snickare och när hans läroår var slut, fick han ett litet bord av sin 
arbetsgivare. När man sa: "Bord, duka dig!" ställdes de härligaste rätter och drycker fram av sig själv. 
På vägen hem kom pojken tili ett värdshus, dit han tänkte övernatta. Han ställde fram sitt lilla bord, och vädshusvärden och de andra gäterna häpnade,
när all den goda maten trollades fram. 

På natten när pojken sov, bytte värdshusvärden ut bordet mot ett annat, som såg likadant ut. När pojken kom hem ville han visa sin far vad bordet dög till. Men hur många gånger han än sa "Bord, duka dig!" så stod bordet där lika tomt. Då förstod den stackars pojken att bordet hade blivit utbytt. 

Den andre sonen hade gått i lära hos en mjölnare. När han hade gjort sitt läroår, gav hans arbetsgivare honom en åsna och sa: "När du ställer den på en duk och sãger 'Briklebrit' så spottar den guldmynt."
Pojken tackade och begav sig iväg med åsnan.

Nu bar det sig inte bättre än att han kom till samma värdshus, där hans äldre bror hade fått sitt bord utbytt. Värdshusvärden som spionerade på honom såg när han lät åsnan spotta guldmynt. På natten bytte han ut åsnan mot en vanlig åsna utan att pojken märkte något.

När pojken kom hem ville han förstås visa upp sin märkliga åsna, men hur många gånger han än sa "Briklebrit" så spottade den inte ut så mycket som en femöring.
Den yngste brodern hade gått i lära hos en svarvare och i avskedsgåva gav hans arbetsgivare honom en säck mcd en knölpåk i och sa: "Om någon vill göra dig illa, säger du bara 'Knölpåk ur säcken' och då hoppar den ut och ger busen en omgång."

På kvällen kom pojken till samma värdshus som sina brõder. Värden smög sig in på natten för att byta ut säcken, men då ropade pojken: "Knölpåk ur säcken!" och ut for knölpåken och pryglade värdshusvärden tills han lämnade ifrån sig både bordet och guldåsnan. Och så tog pojken med sig alltsammans hem, och sedan levde de lyckliga i alla sina dagar.




Titel: Den fula ankungen
Det var så vackert ute på landet, det var sommar.  Sädesfälten vajade i vinden. Runt omkring åkrar och ängar låg stora skogar och mitt i skogarna låg djupa sjöar.  

Mitt i solskenet låg ett gammalt slott med djupa kanaler runt omkring. Från muren växte stora kardborrblad som var så höga att små barn kunde stå raka under de största. Här låg en anka och ruvade på sina ägg. Hon skulle ju ligga på äggen tills ungarna kom ut men nu hade hon tröttnat efter att ha legat så länge utan att få besök. De andra ankorna tyckte mera om att simma omkring i kanalerna än att springa upp och tjattra med henne.

Äntligen knakade det i det ena ägget efter det andra : Pip! pip! sade det. Alla äggulorna hade blivit levande och stack ut huvudet.

- Kvack! kvack! sade hon och så kvackade de allt vad de kunde och tittade åt alla sidor under de gröna bladen och modern lät dem titta så mycket de ville, för grönt är bra för ögonen.

- Vad stor världen är! sade alla ungarna för de hade nu mycket bättre svängrum än då de låg inuti ägget.

- Tror ni att det här är hela världen? sade modern. Den sträcker sig långt på andra sidan trädgården, ända in på prästens ägor,  men där har jag aldrig varit.

- Är ni här allesammans? Och så reste hon på sig. Nej, jag har inte alla! Det största ägget ligger där ännu. Hur länge skall detta vara? Nu är jag ju jättetrött! Och så lade hon sig igen.

- Nå, hur går det? sade en gammal anka, som kom på besök.

Det dröjer så länge med det ena ägget! sade ankan, som låg och ruvade. Det vill inte gå hål på det. Men titta på alla de andra, de är de vackraste ankungar jag någonsin sett.

- Låt mig se det där ägget, som inte vill brista! sade den gamla ankan. Du skall se att det är ett kalkonägg ! På det sättet blev jag också lurad en gång.

- Får jag se på ägget! Jo, det är ett kalkonägg! Låt du det ligga och lär de andra barnen simma!

- Jag vill ändå ligga litet längre på det, sade den ruvande ankan. Har jag nu legat så länge, så kan jag ligga den återstående tiden med.

- Var så god! sade den gamla ankan och så gick hon.

Äntligen brast det stora ägget. Pip! pip! sade ungen och ramlade ut. Han var så stor och ful. Ankan såg på honom.

- Det var då en förskräckligt stor ankunge den där! sade hon. Ingen av de andra ser ut så. Det är väl aldrig en kalkonunge ! Nå ja, det kommer vi snart underfund med. I vattnet skall han, om jag så måste sparka ut honom.

Nästa dag var det ett härligt väder. Solen sken på alla de gröna kardborrarna. Ankmodern med hela sin familj gick ner till kanalen.
Plask! Hon sprang ut i vattnet. Kvack! kvack! sade hon och den ena ankungen efter den andra plumsade ut i vattnet efter henne. Vattnet gick över huvudet på dem men de kom snabbt upp igen och flöt så vackert. Benen gick av sig själva. Alla var ute, den fula, grå ungen simmade med.

- Nej, det är inte någon kalkon! sade hon. Se bara, hur vackert han använder benen och hur rak han håller sig! Det är min egen unge. I själva verket är han ändå ganska vacker, när man riktigt betraktar honom. Kvack! Kvack! kom nu med, så skall jag föra er ut i världen och presentera er i ankgården.

Så kom de in i ankgården. Det var ett förskräckligt väsen där inne eftersom det var två familjer, som slogs om ett ålhuvud.

- Se, så går det till i världen! sade ankmodern och slickade sig om näbben. Se till att sköta er och nig med halsen för den gamla ankan där borta! Hon är den förnämaste av alla här. Hon är av spanskt blod därför är hon så tjock.

- Pass på! Inte i hop med benen! En väluppfostrad ankunge sätter ut benen långt ifrån varandra, liksom far och mor. Se så, nig nu och säg kvack!

 Och det gjorde de, men de andra ankorna runt omkring såg på dem och sade helt högt: Se! Nu skall vi få det där följet också! Precis som om vi inte redan var tillräckligt många! Och fy, så den där ena ungen ser ut! Honom kan vi ju inte tåla. - Och strax flög en anka fram och bet honom i nacken.

- Låt honom vara! sade modern. Han gör ju ingen något ont!

- Ja, men han är för stor och ovanlig, sade ankan, som hade bitit honom och därför skall han näpsas.

- Det är vackra barn mor har, sade den gamla ankan. Alla är vackra, så när som på den där ena. Den har inte lyckats. Jag skulle önska, att hon kunde göra om den.

- Det går inte för sig, ers nåd! sade ankmodern. Han är inte vacker, men han är en innerligt god varelse och simmar lika vackert som någon av de andra, ja, till och med litet bättre. Han har legat för länge i ägget. Därför har han inte fått den rätta formen. Och så plockade hon honom i nacken och hyfsade till honom

- De andra ungarna är söta, sade den gamla ankan. Känn er nu som hemma här och om ni hittar ett ålhuvud så kan ni ge det till mig.

 Den stackars ankungen, som kommit sist ur ägget och var så ful, blev biten, knuffad och hånad av både ankor och höns. Han är för stor, sade de allesammans och kalkontuppen, som var född med sporrar och därför trodde sig vara kejsare, blåste upp sig som ett skepp för fulla segel, gick rakt in på honom och så kluckade han och blev helt röd i huvudet. Den stackars ankungen visste varken hur han skulle stå eller gå. Han var så ledsen för att han var så ful och ett åtlöje för hela ankgården.

Så gick det den första dagen och sedan blev det allt värre och värre. Den stackars ankungen blev jagad av dem allihop. Till och med hans syskon var elaka mot honom och de sade hela tiden : Om katten ändå ville ta dig, ditt otäcka spektakel! Och modern sa: Om du ändå vore långt härifrån! Ankorna bet honom, hönsen hackade honom och pigan, som skulle ge djuren mat, sparkade till honom med foten.

Då sprang och flög han över staketet. De små fåglarna i buskarna for förskräckta upp i luften. Det är för att jag är så ful, tänkte ankungen och slöt till ögonen, men sprang ändå framåt. Så kom han ut till den stora mossen, där änderna bodde. Här låg han hela natten, han var så trött och sorgsen.

Om morgonen flög änderna upp och de såg på den nya kamraten. Vad är du för en? frågade de och ankungen vände sig åt alla sidor och hälsade så gott han kunde.
- Du är innerligt ful! sade änderna, men det kan då göra oss det samma, bara du inte gifter dig in i vår familj.

- Den stackarn! han tänkte visst inte på att gifta sig, bara han fick lov att ligga i vassen och dricka litet vatten.

Han väntade flera timmar, innan han såg sig om och så skyndade han bort från mossen allt vad han kunde. Han sprang över fält och äng och det var en sådan blåst, att han hade svårt att komma framåt. 

Fram mot kvällen kom han till en fattig liten bondstuga. Den var så eländig, att den inte själv visste åt vilken sida den skulle ramla så den blev stående. Blåsten susade till den grad omkring ankungen, att han måste sätta sig på stjärten för att hålla mot och det blev allt värre och värre. Nu märkte han, att dörrens ena gångjärn hade lossnat och dörren hängde så snett att han genom springan kunde smyga sig in i rummet och det gjorde han.

Här bodde en gammal gumma med sin katt och sin höna. Katten, som hon kallade Kisserulten, kunde skjuta rygg och spinna, han gnistrade till och med, men då måste man stryka honom mot håren. Hönan hade mycket små, korta ben och kallades därför Kyckelikortben. Hon värpte snällt och gumman höll av henne som sitt eget barn.

På morgonen märkte man snabbt den främmande ankungen och katten började spinna och hönan kackla.

- Vad för något! sade gumman och såg sig runt omkring. Men hon såg inte så bra och så trodde hon, att ankungen var en fet anka, som hade kommit vilse. Det var ju en rar fångst! sade hon. Nu kan jag få ankägg, bara det inte är en ankhanne. Det måste vi pröva.

Och så blev ankungen antagen på prov i tre veckor men det blev inga ägg. Katten var herre i huset, och hönan var fru och alltid sade de: Vi och världen! De trodde, att de utgjorde hälften av den och det var den allra bästa delen.

Ankungen tyckte, att man också kunde ha en annan åsikt, men det kunde hönan inte tåla.

-Kan du lägga ägg? frågade hon.

- Nej!

- Nå, håll då munnen på dig ! 

Och katten sade: Kan du skjuta rygg, spinna och gnistra?

- Nej!

- Ja, då skall du inte ha någon åsikt, då förståndigt folk talar!

Och ankungen satt i sin vrå och var på dåligt humör. Plötsligt kom han att tänka på friska luften och solskenet Och fick lust att flyta på vattnet. Slutligen kunde han inte låta bli att säga det till hönan.

 - Vad går åt dig? frågade hon. Du har ingenting att göra, därför får du de där infallen. Lägg ägg eller spinn, så gå det över!

- Men det är så härligt att flyta på vattnet! sade ankungen. Så härligt att få det över huvudet och dyka ned till bottnen.

- Jo, det är just ett stort nöje! sade hönan. Du måste visst ha blivit tokig! Fråga katten, som är den klokaste jag känner, om han tycker om att flyta på vattnet eller dyka ned. Jag vill inte tala om mig. Fråga själva vårt herskap, den gamla gumman. Klokare än hon fins ingen i världen. Tror du, att hon har lust att flyta och få vatten över huvudet?

- Ni förstår mig inte, sade ankungen.

- Ja, om inte vi förstår dig, vem skulle då förstå dig? Du tror väl inte att du kan vara klokare än katten och gumman, för att inte tala om mig? Se nu bara till, att du lägger ägg och lär dig spinna eller gnistra!

- Jag tror, att jag vill gå ut i vida världen, sade ankungen.

- Ja, gör det du! sade hönan.

Och så gick ankungen. Han flöt på vattnet, han dök, men av alla djur sågs han över axeln för sin fulhet.

Nu kom hösten, löven i skogen blev gula och bruna  och uppe i luften såg det kallt ut. Molnen hängde tunga. Ja, man kunde riktigt frysa, då man tänkte på det. Den stackars ankungen hade verkligen inte trevligt.

En kväll när solen gick ned kom en hel flock stora vackra fåglar ut ur buskarna. Ankungen hade aldrig sett några så vackra, de var alldeles skinande vita, med långa, smidiga halsar. Det var svanar. De utstötte ett helt underligt ljud, bredde ut sina präktiga, långa vingar och flög bort från de kalla trakterna till varmare länder och öppna sjöar. De steg så högt, så högt och den fula , lilla ankungen blev så underlig till mods. Han vände sig runt omkring i vattnet och  sträckte halsen högt upp i luften efter dem och utstötte ett skri så högt och förunderligt, att han själv blev rädd. Han kunde inte glömma de vackra fåglarna, de lyckliga fåglarna och då han inte längre kunde se dem, dök han ända ned till bottnen och när han kom upp igen, var han utom sig. Han visste inte vad fåglarna hette eller vart de flög, men tyckte ändå om dem så, som han ännu aldrig hade tyckt om någon. Han var inte avundsjuk på dem. Han skulle varit glad, om bara ankorna velat ha honom bland sig, det stackars fula djuret!

Och vintern blev så kall, så kall. Ankungen måste simma omkring i vattnet för att hindra att det skulle frysa till. Men med varje natt blev hålet, som han simmade i, allt mindre och mindre. Det frös så, att det knakade i isskorpan. Ankungen måste ständigt röra benen, så att vattnet inte skulle frysa till. Till slut blev han utmattad, låg alldeles stilla och frös fast i isen.

Tidigt på morgonen kom en bonde. Han fick se honom, gick ut och slog med sin träsko sönder isen och bar så ankungen hem till sin hustru. Där blev han återkallad till livet.
Barnen ville leka med honom, men ankungen trodde, att de ville göra honom illa och for i förskräckelsen upp i mjölkfatet, så att mjölken skvalpade ut på golvet. Gumman skrek och slog med händerna i vädret, så flög han i tråget, där smöret låg och så ned i mjöltunnan och upp igen. Åh, så han såg ut! Gumman skrek och slog efter honom med eldtången och barnen sprang omkull varandra för att fånga ankungen och de skrattade och skrek. Som tur var stod  dörren öppen. Ut for han bland buskarna i den nyfallna snön - och där låg han som i dvala.

Under den stränga vintern fick han utstå nöd och elände. Han låg i mossen bland vassen, då solen åter började att skina varmt, lärkorna sjöng - det var härlig vår.

Då lyfte han med ens sina vingar, de susade starkare än förr och bar honom kraftigt framåt och innan han visste av det, var han i en stor trädgård , där äppelträden stod i blom och syrenerna blommade och hängde ner mot kanalen.  Här var så vackert! Och ut ur de täta buskarna mitt framför honom kom tre vackra, vita svanar. De blåste upp fjädrarna och flöt så lätt på vattnet. Ankungen kände igen de präktiga djuren och betogs av ett underligt vemod.

- Jag vill flyga fram till dem, de kungliga fåglarna men de skulle hugga ihjäl mig, för att jag som är så ful vågar närma mig dem. Men det gör det samma! Bättre att dödas av dem än att nypas av ankorna, hackas av hönsen, sparkas av pigan, som sköter hönsgården och slita ont om vintern. Han flög ut i vattnet och simmade fram mot de präktiga svanarna. De såg honom och sköt med uppblåsta fjädrar fram emot honom.

- Döda mig bara! sade det stackars djuret, böjde sitt huvud ned mot vattenbrynet och väntade döden. Men vad såg han i det klara vattnet? Han såg under sig sin egen bild men han var inte längre en klumpig, svartgrå fågel, ful och stygg, utan var själv en svan.

Det gör ingenting att vara född i ankgården, om man bara legat i ett svanägg.

- Och de stora svanarna simmade runt omkring honom och strök honom med näbben.

Ut i trädgården kom några små barn. De kastade bröd och säd ut i vattnet. Det minsta ropade: Där är en ny! Och de andra barnen jublade också: Ja, det har kommit en ny! Och de klappade händerna och dansade runt omkring, sprang efter far och mor och så kastades bröd i vattnet och alla sade de: Den nya är den vackraste!

Så ung och så söt! Och de gamla svanarna bugade sig för honom. 

Då kände han sig helt blyg och stack huvudet bakom vingarna. Han visste inte hur det var. Han var allt för lycklig, men alls inte stolt, för ett gott hjärta blir aldrig stolt. Han tänkte på, hur han hade varit förföljd och förhånad och hörde nu alla säga, att han var den vackraste av alla vackra fåglar. Och syrenerna böjde sig med kvistarna ända ned i vattnet till honom och solen sken så varmt och så gott. Då blåste hans fjädrar upp sig, den smidiga halsen höjde sig och ur hjärtat jublade han:

- Så mycken lycka drömde jag inte om, då jag var den fula ankungen!



Titel: Den förtrollade grytan
Det var en gång för länge sedan en liten flicka som bodde tillsammans med sin mamma i en liten stuga intill en stor skog. De hade det rätt bra om de inte hade varit så förskräckligt fattiga. Det var det många som var på den här tiden.

Varje dag gick mamman den långa vägen in till staden för att söka arbete. Ibland fick hon hjälpa någon att tvätta ibland var det någon, som behövde hjälp med städningen, men ofta fick hon gå hem utan att ha tjänat ett öre och då kunde hon ju inte handla någon mat.

Varje morgon tog den lilla flickan sin hink och gick in i skogen för att plocka lite blåbär så de i alla fall hade något att äta. En morgon ville flickan inte plocka blåbär. Hon sa till mamman att hon ville ha gröt, sådan som grannarna åt nästan varje dag.
– Lilla vän de är rika och kan köpa risgryn, det kan inte jag sa mamman.
– Jag går väl till skogen och plockar bär då sa flickan.
När hon kom ut i skogen så hörde hon någon som ropade: 
– Hallå.
Hon tittade sig omkring, men kunde inte se någon. Efter en stund var det någon, som ropade igen. Nu fick hon syn på en liten grå gubbe som satt på en sten.
– Vem är du som plockar blåbär här i min skog? sa gubben.
– Jag heter Anna och jag brukar plocka bär här. Inte visste jag att det var din skog, sa flickan.
– Okej, du får plocka bär här då, sa gubben.
– Egentligen vill jag inte plocka blåbär för jag är trött på att äta bär varenda dag. Jag vill ha gröt, men vi har inga pengar att köpa ris för, sa flickan.
– Lätt ordnat, sa gubben.
– Du tar med dig en gryta och kommer hit i morgon, men det ska vara en jättefin gryta. Har ni någon fin gryta?
– Ja det har vi, men jag får nog inte ta med mig den för mamma sa flickan.

Anna funderade hela dagen på vad den lilla gubben hade sagt men hon berättade det inte för mamman. Nästa dag gick hon in i skogen och med sig hade hon den fina grytan och gubben satt på samma sten som dagen innan.
– Har du grytan med dig? sa gubben.
Flickan nickade och visade honom grytan.
– Den duger, sa gubben.
Sedan plockade han fram en förskräckligt ful och bucklig gryta.
– Menar du att vi ska byta och att jag ska få den fula grytan istället? Det går ju inte. Mamma kulle bli jättearg och ledsen, sa flickan.
– Du glömmer att det här är en förtrollad gryta, sa gubben.
– Ja men hur gör man? undrade flickan.
– Lyssna nu mycket noga!
Först fyller du grytan med vatten. Sedan tänder du eld i spisen, sätter på grytan och säger:
– Snälla gryta koka gröt
När grytan är full säger du: 
– Snälla gryta sluta koka gröt.
Du måste säga precis så förstår du? sa gubben.
Flickan nickade och tackade honom.

När flickan kom hem var mamman inte hemma, så flickan hällde vatten i grytan och satte den på spisen, men hon vågade inte göra eld i spisen för det hade mamman förbjudit henne att göra. När mamman kom hem och fick se den fula buckliga grytan undrade hon var den kom ifrån.
– Har du hittat den i skogen? Du samlar då på allt möjligt skräp, sa mamman.
– Det är en förtrollad gryta, som kan koka gröt på bara vatten, sa flickan.
– Kära lilla barn det finns inga förtrollade grytor, sa mamman.
– Jo det är visst en förtrollad gryta. Jag fick byta till mig den av en liten gubbe, som bor i skogen. Jag bytte den mot din nya gryta, sa flickan.
– Snälla lilla barn det har du väl inte gjort!
– Snälla mamma tänd i spisen så får du se, sa flickan.
Mamman suckade, men gjorde som flickan sa.
– Snälla gryta koka gröt, sa flickan.
Då hände det något märkligt. Grytan började koka. Det blev mer och mer gröt ända tills flickan sa:
– Snälla gryta sluta koka gröt.
Då slutade den koka.
– Oj det är verkligen en förtrollad gryta. Vad glad jag är. Nu behöver vi aldrig mer vara hungriga. Tack kära barn, sa mamman.
– Det var väl tur att jag träffade den lilla gubben, sa flickan.
– Ja det var det verkligen.
Sen den dagen kunde flickan och hennes mamma äta gröt så ofta de ville



Titel: Hans och Greta
En vedhuggare bodde tillsammans med sin fru och sina båda barn, Hans och Greta, i skogsbrynet. De var mycket fattiga och hade ofta ingenting att äta. En kväll kunde fadern inte somna på grund av alla bekymmer. ”Hur ska vi kunna få mat till barnen, när vi inte längre har någonting själva?” frågade han bekymrat. Då kom hans fru med följande förslag: ”I morgon går vi långt in i skogen med barnen. Där gör vi upp en eld, ger dem var sitt stycke bröd och lämnar dem där. De kommer inte att hitta hem igen”. Mannen ville inte gå med på det, men frun gav honom ingen ro förrän han gick med på det. Men barnen hade inte heller kunnat somna för att de var så hungriga, utan de hörde alltihop. Greta började gråta, men Hans sa: ”Var tyst, Greta, jag ska nog finna på råd”. Han tog på sig sin jacka och smög ut. Framför huset låg vita kiselstenar och de glänste i månskenet. Han stoppade så många stenar han kunde i jackfickorna. Sedan gick han in igen, tröstade Greta och somnade.
Tidigt nästa morgon väckte frun de båda barnen. Hon gav dem var sin brödbit och sa: ”Här har ni lite till middag”. Greta tog brödet, eftersom Hans hade fyllt sina fickor med stenar. Sedan gick de allesammans in i skogen. När de hade gått en stund, stannade Hans och såg sig om mot huset. Han gjorde det om och om igen. Då sa fadern: ”Hans. Vad är det du söker och stannar för?” ”Åh, far”, svarade Hans, ”jag ser mig bara om efter min vita katt, den sitter uppe på taket och vill säga adjö till mig.” Styvmodern sa: ”Nej, Hans, det är morgonsolen som lyser på skorstenen!” Men Hans hade inte sett sig om efter den lilla katten, utan varje gång tagit en av de blanka kiselstenarna och kastat den på vägen.
När de befann sig mitt inne i skogen, sa fadern: ”samla nu ihop lite ved, ni barn, jag ska göra upp en eld åt er, så att ni inte fryser”. Hans och Greta samlade ihop ris och fadern tände en brasa. 2 När elden brann bra, sa modern: ”Far och jag går nu in i skogen och hugger ved. När vi är färdiga, kommer vi och hämtar er”. Hans och Greta blev sittande vid brasan, och när det blev middag åt de upp sina brödbitar. De väntade ända tills det blev kväll, men mor och far kom inte tillbaka. När det började skymma började Greta att gråta, men Hans sa: ”Vänta bara en liten stund, tills månen har gått upp, då kommer vi att hitta vägen hem”. Och när månen hade gått upp, tog Hans sin lillasyster i handen. Där glittrade kiselstenarna som silver och visade barnen vägen.
De gick hela natten och i gryningen kom de fram till sina föräldrars hus. Fadern gladde sig, trots sin nöd, över att ha sina barn tillbaka. Men inte långt därefter hade familjen det lika knapert igen, och föräldrarna bestämde sig än en gång för att ta med sig barnen ut i skogen. Hans och Greta hade än en gång, där de låg i sina sängar, legat och lyssnat, och Hans steg upp för att plocka kiselstenar. Men den här gången var dörren låst. Nästa morgon väcktes barnen tidigt, de fick var sitt stycke bröd och sedan gick de långt in i skogen. I hemlighet lät Hans en brödsmula falla då och då, för att de skulle hitta hem. När föräldrarna hade lämnat barnen, delade dessa på Gretas brödstycke och somnade strax därpå. När de vaknade var det redan natt. Trots att månen sken kunde de inte se brödsmulorna. Dem hade nämligen fåglarna ätit upp för länge sedan.
Barnen försökte nu ändå att hitta vägen ut ur skogen, med de kom bara allt längre in. Slutligen kom de framtill ett litet hus. Det var gjort av renaste socker. Hans bröt en ordentlig bit av taket och Greta försökte ta en ruta ur fönstret.
 Då hördes en pipig röst: ”Knaperi, knaperi, knus, vem knaprar på mitt lilla hus?” Barnen svarade: ”Det är bara vinden!” och så fortsatte de att äta. Då öppnades plötsligt dörren och en urgammal kvinna kom utsmygande. ”Kom bara in, små barn”, sa hon. Och så bjöd hon barnen på en härlig måltid och gjorde i ordning två sköna vita bäddar åt dem.
 Men hon var en elak häxa och låtsades bara vara snäll. I verkligheten tänkte hon äta upp de båda barnen. Tidigt nästa morgon spärrade häxan in Hans i en bur med galler. Han fick den allra bästa maten för att han snabbt skulle bli fetare.
Men Greta måste arbeta hårt och fick bara dålig mat. Varje morgon ropade den gamla häxan framför buren: ”Lille Hans. Visa mig ditt lilla finger, så att jag kan känna om du snart har blivit fet!” Men Hans sträckte fram en bit av ett kycklingben och eftersom hon såg så dåligt, märkte hon det inte. Men hon var förvånad över att han aldrig blev fetare.
En morgon ropade hon till Greta: ”Kom hit, latmask, hämta vatten! Hans må vara fet eller mager, jag tänker slakta honom och koka honom! Men först ska vi baka. Bakugnen är redan uppvärmd. Kryp in och känn efter om den har rätt värme!” Men Greta genomskådade häxan och visste, att hon tänkte steka och äta upp henne. ”Jag vet inte hur jag ska göra. Var snäll och visa mig hur jag ska krypa in”. Och när häxan muttrande stoppade in huvudet i ugnen, knuffade Greta till henne, så att hon föll rakt in i elden. Sedan stängde Greta snabbt igen ugnsluckan och sköt för regeln. Där fick den elaka häxan brinna upp.
Men Greta släppte ut Hans ur buren och ropade: ”Häxan är död!” Barnen hittade ädelstenar lite varstans i häxans stuga och de tog så mycket de kunde bära och begav sig på hemväg. De kom fram till ett stort vattendrag, men en anka förde dem över till den andra stranden. Strax därpå fick de syn på sitt föräldrahem. De rusade fram och föll sin far om halsen. Han hade sörjt sina båda barn lände. Hans fru var redan död. Hans och Greta visade honom sina skatter och sedan levde de lyckliga tillsammans.



Titel: Kejsarens nya kläder
För många år sedan levde en kejsare, som tyckte så ofantligt mycket om vackra nya kläder, att han slösade alla sina pengar för att bli riktigt fin och grann. Han brydde sig inte om sina soldater, brydde sig inte om teatern eller att åka omkring på promenaderna om det inte var för att få visa sina nya kläder. Han bytte rock varje timme på dagen. Om andra kungar sade man ofta att de satt i rådslag. Om denna så sade man alltid: kejsaren är i garderoben.

 I den stora staden, där han bodde, gick det mycket livligt till. Varje dag kom många främlingar. En dag kom två bedragare. De gav sig ut för att vara vävare och sade, att de kunde väva det vackraste tyg  som man kunde tänka sig. Inte nog med att färgerna och mönstret var ovanligt vackert, de kläder, som syddes av tyget, hade även den underbara egenskapen, att de var osynliga för de människor, som misskötte sitt arbete eller dum.

 - Det skulle ju vara fina kläder, tänkte kejsaren. Då jag hade på mig dem, skulle jag kunna upptäcka, vilka män i mitt rike som missköter sitt arbete och jag skulle kunna skilja de kloka från de dumma. Det tyget måste genast vävas åt mig. Och så gav han de två bedragarna mycket pengar i förskott så att de skulle kunna börja sitt arbete.

 De satte också upp två vävstolar och låtsades, som de arbetade, men de hade inte det ringaste på vävstolen. De begärde oupphörligt det finaste silke och det präktigaste guld; men detta stoppade de i sin egen ficka och arbetade med de tomma vävstolarna, och det till långt in på nätterna.

 -Nu skulle jag ändå bra gärna vilja veta, hur långt de kommit med tyget, tänkte kejsaren. Han var litet underlig till mods, då han tänkte på, att den som var dum eller som misskötte sitt arbete inte kunde se det. För sig själv trodde han inte att han behövde vara orolig, men ville först skicka någon för att se till, hur det stod till. Var enda människa i staden visste, vilken sällsam kraft tyget hade, och var och en önskade se, hur dålig eller dum hans granne var.

- Jag vill sända min gamle, trogne minister bort till vävarna, tänkte kejsaren. Han kan bäst se hur tyget tar sig ut för han har förstånd, och ingen sköter sitt arbete bättre än han.

Nu gick den gamle, hederlige ministern in i salen, där de båda bedragarna satt och arbetade med de tomma vävstolarna.  Åh, Gud bevare oss! tänkte den gamle ministern och spärrade upp ögonen. Jag kan ju inte se någonting! Men det sade han inte.

De båda bedragarna bad honom gå närmare och frågade, om det inte var ett vackert mönster och sköna färger. Med det samma pekade de på den tomma vävstolen. Den stackars gamle ministern fortfor att spärra upp ögonen, men kunde inte se någonting, för det fanns ingenting. Herre Gud! tänkte han, skulle jag vara dum? Det har jag aldrig trott, och det, bör ingen människa få veta. Skulle jag inte duga att sköta mitt arbete? Nej, det går inte an, att jag säger, att jag inte kan se tyget.

- Nå, ni säger ingenting, sade den ene..

- Åh, det är vackert, alldeles utomordentligt vackert ! sade den gamle ministern och tittade genom sina glasögon. Vilket mönster och vilka färger! Ja, jag skall säga till kejsaren, att jag tyckte väldigt mycket om det.

- Nå, det gläder oss, sade de båda vävarna, och nu nämnde de färgerna och det sällsamma mönstret vid namn. Den gamle ministern hörde noga på,. så att han skulle kunna säga det samma, då han kom hem till kejsaren, och det gjorde han.

Nu begärde bedragarna mera pengar, mera silke och guld, som de skulle använda till vävnaden. Alltsammans stoppade de i sina egna fickor, och i väven kom inte en tråd, men de fortsatte som förut att väva på den tomma vävstolen.

Kejsaren sände snart en annan av sina hederlig tjänsteman dit för att se, hur det gick med väven och om tyget snart vore färdigt. Det gick på samma sätt som med ministern: hån såg och såg, men eftersom det inte fanns annat än de tomma vävstolarna, kunde han ingenting se.

- Ja, är det inte ett vackert tyg? sade de båda bedragarna och visade och förklarade det vackra mönstret, som alls icke fans till.

- Dum är jag inte, tänkte mannen. Det måste vara min anställning hos kungen som jag inte duger till? Det var då verkligen konstigt! Men det får jag inte låta någon märka. Och så prisade han tyget, som han inte såg, och förklarade dem sin förtjusning över de vackra färgerna och det präktiga mönstret. Ja, det är riktigt utsökt vackert, sade han till kejsaren.

Alla människor i staden talade om det vackra tyget.

Nu ville kejsaren själv se det, medan det ännu var i vävstolen. Med en hel skara utmärkta män, bland dem de två gamla, hederliga männen, som förut hade varit där, gick han till de båda listiga bedragarna, som nu vävde av alla krafter, men utan något material i vävstolen.

- Ja, är det inte magnifikt? sade de båda hederliga männen. Eller hur ers majestät se, vilket mönster, vilka färger! Och så pekade de på den tomma vävstolen, för de trodde, att de andra nog kunde se tyget.

- Vad vill det här säga! tänkte kejsaren. Jag ser ingenting, det är ju förskräckligt! Är jag dum? Duger jag inte till att vara kejsare? Det var det förfärligaste, som kunde hända mig!
- Åh, det är mycket vackert! sade kejsaren. Det har mitt allra högsta bifall. Och han nickade belåten och betraktade den tomma vävstolen; för han ville inte säga, att han ingenting kunde se. Alla, som han hade med sig, såg och såg, men såg ändå inte mer än alla de andra. De sade, liksom kejsaren: Åh, det är mycket vackert! och rådde honom att klä sig i detta nya präktiga tyg första gången vid den stora procession, som snart skulle äga rum.

- Det är magnifikt, ypperligt, charmant ! gick det från mun till mun. Kejsaren gav bedragarna var sitt riddarkors att hänga i knapphålet och titeln vävjunkare.

Hela natten före den dag, då processionen skulle äga rum, satt bedragarna uppe och hade över sexton ljus tända. Folk kunde se, att de hade bråttom med att få kejsarens nya kläder färdiga. De låtsades, som de tog tyget ur vävstolen. De klippte i luften med stora saxar. De sydde med synål utan tråd och sade slutligen
- Se så, nu är kläderna färdiga!

Kejsaren kom själv dit med sina förnämsta följeslagare och de båda bedragarna lyfte ena armen i vädret, som om de hållit i något, och sade:
- Här är benkläderna!
- Här är rocken!
- Här är manteln!
och så vidare. De är lätta som spindelväv ! Man skulle kunna tro, att man inte hade någonting på kroppen, men det är just det som är det fina hos dessa kläder.

- Ja! sade alla följeslagarna, men de kunde ingenting se, för det fanns ingenting att se.

- Skulle nu ers kejserliga majestät allra nådigast tänkas ta av sig sina kläder så skall vi klä på er de nya der borta framför den stora spegeln, sade bedragarna.

Kejsaren tog av sig alla sina kläder och bedragarna låtsade, som de gav honom plagg efter plagg av de nya, som skulle vara sydda. De tog honom om midjan och liksom band fast något. Det var släpet och kejsaren vred och vände sig framför spegeln.

- Gud, vad det klär väl ! Vad det sitter utmärkt ! sade de allesammans. Vilket mönster! Vilka färger! Det är en dyrbar dräkt!

- Tronhimmeln, som skall bäras över ers majestät i processionen, väntar där utanför! anmälde överceremonimästaren.

- Ja, jag är ju i ordning! sade kejsaren. Sitter det inte bra? Och så vände han sig ännu en gång framför spegeln, för att det skulle se ut, som om han riktigt betraktade sin ståt.

Kammarherrarna, som skulle bära släpet, famlade med händerna ut åt golvet, som om de tagit upp släpet, och gick och höll händerna i luften, för det fick inte märkas att de ingenting kunde se.

Och så gick kejsaren i processionen under den vackra tronhimmeln, och alla människor på gatan och i fönstren sade:

- Åh, vad kejsarens nya kläder är vackra! Vilket vackert släp han har på manteln! Så utmärkt det sitter! Ingen ville avslöja, att han ingenting såg för då hade han ju inte dugt för sin anställning eller varit mycket dum. Inga av kejsarens kläder hade gjort en sådan lycka.

- Men han har ju ingenting på sig ! sade ett litet barn.

- Herre Gud, hör bara den oskyldiges röst! sade fadern och den ene viskade till den andre, vad barnet hade sagt.

- Han har ingenting på sig, är det ett litet barn som säger.
- Han har ingenting på sig!

- Han har ju ingenting på sig! ropade slutligen allt folket och det kröp i kejsaren, för han tyckte, att de hade rätt, men han tänkte: Nu måste jag hålla god min till processionens slut. Och så höll han sig ännu rakare, och kammarherrarna gick och bar på ett släp som inte fanns.




Titel: Pomperipossa
Det var en gång för många, många tusen år sen en förfärligt gammal trollpacka, som hette Pomperipossa. Det är inte precis något vackert namn, men ändå är det bra mycket vackrare, än vad hon själv var. Kan ni tänka er, hur hon såg ut? Hon hade två små röda ögon och en stor mun med bara tre tänder i. Och hon hade fullt med vårtor på händerna och en stor puckel på ryggen. Men det värsta var hennes näsa, för den var en hel aln lång. Ni kan tänka er, hur mycket snus, som gick åt, när hon snusade! Ett helt skålpund åt gången! Men det hade Pomperipossa råd till, för hon var rysligt rik. Hon bodde ensam i ett litet hus i skogen, och det huset var byggt av korv och skinkor, och i stället för tegelstenar var där stora stycken sirapsknäck. Så rik var Pomperipossa. Men ingen enda människa vågade sig till henne och knappt något troll heller, för hon var så förskräckligt elak.

Om det kom någon till henne, förtrollade hon honom ögonblickligen till ett bord eller en kittel eller någonting annat. Hon var en mycket farlig trollpacka. Hennes största sorg var den, att hennes näsa blev längre och längre för varje gång hon förtrollade någon. Det var hennes straff!

Så var där också en kung i det landet, där Pomperipossa bodde, och han hade en liten prins, som hette Pipi, och en liten prinsessa, som hette Fifi. De gick en vacker dag och promenerade i parken, ledsagade av en hovmarskalk, som var så fin, att han endast kunde svara ”A!” eller ”Ha!” till allt, som man sade till honom.
– Jag vill gå ut i skogen! sade prins Pipi.
– A! sade hovmarskalken och följde med dem.
Efter en stund kom de till ett träsk, och hovmarskalken blev våt om fötterna, för han hade sidenskor på sig.
– Ha! sade han och vände genast om för att ta på sig ett par kragstövlar.
Men innan han gick, lade han fingret på näsan och sade:
- Ba!
Det skulle betyda: Vänta här, prins Pipi och prinsessan Fifi, tills jag kommer tillbaka med mina stora kragstövlar på mig! Men det förstod inte kungabarnen, utan de gick vidare i skogen. Det var just samma skog, som Pomperipossa bodde. Alla fåglar började genast kvittra:
- Gå inte dit!
Men prins Pipi förstod inte fåglalåt utan sade till sin syster:
– Om vi skulle ge oss ut på äventyr? Det är så tråkigt hemma. Jag har visst sex öre. Hur mycket har du, prinsessa?
– Jag har bara ett enda öre, svarade Fifi, men jag kan steka äpplen.
– Då kan du ju nästan laga mat. Du får bli min hushållerska, sade prins Pipi.
Och så vandrade de ut på äventyr i den mörka skogen, ända tills de kom till Pomperipossas lilla hus, som var byggt av korv och skinkor och sirapsknäck.
– Låt oss äta kvällsmat! sade prins Pipi, som kände sig hungrig, och bröt en stor korv ur huset.
Då stack Pomperipossa ut sin långa näsa genom fönstret och såg på dem.
– Kom hit in! sade hon genast. Jag är er snälla gudmor. Ni skall få syltpannkaka av mig.
Prins Pipi och lilla Fifi trodde henne och gick in, fastän de var fasligt rädda.
– Hm! sade Pomperipossa och såg på dem. Jag har inte ätit gåsstek på bra länge...
Och så trollade hon i luften, och strax blev prins Pipi och prinsessan Fifi till två små gäss, som betraktade varandra mycket förskräckta.
– Hovmarskalk! ville prins Pipi skrika i sin ångest.
Men det lät bara som ”Kakaka”. Han kunde inte tala längre, bara kackla.
– Aj! skrek Pomperipossa och tog sig åt näsan.
Den hade blivit en aln till så lång med detsamma, som hon förtrollade Pipi och Fifi till gäss.
– Det var rätt åt henne! skrek alla fåglarna i skogen.
– Vänta ni! ropade Pomperipossa och knöt näven åt dem. Jag skall skicka min trollkatt på er.
– Vi ska skaffa hjälp, sjöng alla fåglarna och flög sin väg för att be storken komma dit och ge ett gott råd.
Storken är den visaste av alla fåglar, för han reser varje vinter till Egypten och studerar hieroglyfer på pyramiderna.
– Nu ska ni få simma, mina små gäss! sade Pomperipossa och drev Pipi och Fifi framför sig med sin stora käpp.
Det gör er så gott, och så smakar ni bättre, när jag steker er i kväll. Och så körde hon den stackars prinsen och prinsessan ned till sjön.
– Kakaka! jämrade de sig, men de måste ändå ut i det kalla vattnet.
– Säger ni kakaka? frågade Pomperipossa. Ni menar kanske syltpannkaka? hånade hon dem.
De förtrollade gässen måste äta små svarta grodungar och vått gräs – det var annat det än syltpannkaka!

Pomperipossa stod på stranden och stödde sig på sin långa näsa, som nu var lika lång som hennes ben. I detsamma hörde hon ett prassel bakom sig i skogen och vände sig om. Det var hovmarskalken, som hade varit hemma efter sina kragstövlar och sedan dess oroligt letat efter de försvunna kungabarnen.
– Ha! sade hovmarskalken, då han fick se trollpackan.
– Pa! sade han och drog sitt långa svärd för att hugga näsan av henne. Men Pomperipossa förtrollade honom genast till en gammal kråka, som ängsligt hoppade omkring på stranden och sade ”kra, kra”!
– Ja, kraxa och kackla ni! skrattade Pomperipossa belåtet. Det är ingenting, som kan befria er från förtrollningen, om ni inte får höra det allra förfärligaste skrik i världen, man kan tänka sig. För då får allt, som jag har förtrollat, sin riktiga gestalt igen, och så blir jag själv till en sten. - Men det ska vi hoppas inte sker på ett par millioner år ännu, sade Pomperipossa och snusade upp två skålpund snus.
– Det vore rätt åt dig, skrek alla de små fåglarna, som kommit tillbaka med den visa storken.
– Ni retar mig, så jag blir varm om näsan, fräste Pomperipossa och stack näsan ner i sjön för att svalka den.
Men de, det skulle hon aldrig ha gjort. För nere i sjön var det en stor kräfta, som inte hade fått middag på tre dagar. Och den kräftan knep sig fast med sina klor i Pomperipossas långa nos. Och Pomperipossa skrek så förskräckligt, att hon blev alldeles blå som ett plommon i hela ansiktet. Men kräftan släppte ändå inte sitt tag. Då skrek trollpackan ändå värre, så att det hördes ända långt ner i Afrika.
– Det var det förskräckligaste skrik i världen, man kan tänka sig! sade storken.
Och han sade sanning, ty ingen fågel kan ljuga. Flux och krux! Då löstes med ens Pipis och Fifis förtrollning, och de små vita gässen blev prins och prinsessa igen. Och den gamla kråkan, som skuttade omkring på stranden, blev hovmarskalk med detsamma, med ordnar och peruk och svärd och kragstövlar.
– Va? A! Bra! sade hovmarskalken och tog prins Pipi och prinsessan Fifi, en i vardera handen, och sprang med dem, det värsta han orkade, genom skogen tillbaka till slottet, där kungen satt och väntade på dem med ett riksris i vänstra handen och ett stort riksäpple i den högra handen. Han var mycket vredgad, för att de varit borta så länge.
– Na! sade hovmarskalken lugnande. Och kungen förstod genast, att hovmarskalken menade, att de varit förtrollade av Pomperipossa och att de inte kunde hjälpa det. Då blev kungen rörd, stack riksriset i kråset på hovmarskalken såsom en ovanligt fin utmärkelse men gav prins Pipi och prinsessan Fifi hälften var av det stora riksäpplet.
Men Pomperipossa förvandlades genast till en stor sten. Du kan själv se henne ännu, om du kommer till den där sjön, fastän hon nu är så övervuxen av mossa och buskar, att hon ser ut som ett litet berg. Men en gång om året, på samma dag som hon förstenades, blir hon liksom förr. Och då kniper kräftan i hennes näsa, och då skriker hon igen så förskräckligt, att det ger eko i bergen. Men vilken dag det är – ja, det vet bara jag, och jag talar inte om det, så det tjänar ingenting till, att du går ut och tittar efter, för då blir din lilla näsa lika lång som Pomperipossas – och det vill du väl ändå inte!




Titel: Askungen
Det var en gång en rik man, som en lång tid levde nöjd tillsammans med sin hustru, och de hade en enda dotter. Men så blev hustrun sjuk och när hon kände att slutet närmade sig, ropade hon till sig sin dotter och sa: ”Kära barn, jag måste lämna dig nu. Men när jag har kommit till himlen så ska jag se ner till dig. Plantera ett litet träd på min grav och när du önskar dig något, då ska du skaka det, och dina önskningar kommer att gå i uppfyllelse. Och om du annars råkar i nöd, så ska jag hjälpa dig, om du bara förblir from och god”. Därpå dog hon.
Men barnet grät och planterade ett litet träd på sin mors grav. När vintern var förbi och det lilla trädet grönskade för andra gången så gifte mannen om sig. Hans nya hustru hade två döttrar, de var visserligen vackra att se på, men hade ett stolt och elakt hjärta.
När de nu kom i huset, så började en svår tid för flickan. De båda styvsystrarna tog ifrån henne de vackra kläderna och hon fick istället en gammal grå klänning. ”Den duger gott åt dig”, skrattade de och förde ut henne i köket. Där fick det stackars barnet slita hela dagen med tungt arbete och dessutom ta emot hån från de båda systrarna. Annars hällde de ut ärter och linser i askan. Dem måste hon plocka upp. Och när hon var trött om kvällen, fick hon inte sova i en säng, utan fick lägga sig i askan vid spisen. Eftersom hon därför alltid såg smutsig ut, gav de henne namnet Askungen.
En gång skulle kungen ställa till med bal, festen skulle vara i dagarna tre, och hans son, prinsen, skulle välja sig en brud. De båda stolta systrarna blev också bjudna. ”Askungen”, ropade de, ”kom upp, kamma vårt hår, borsta våra skor och sätt på spännena! Vi ska på prinsens bal!” Askungen fick putsa skor så gott hon kunde. Och när hon var färdig, frågade de henne föraktfullt: ”Askungen, du skulle allt bra gärna vilja gå på balen, eller hur?”
”Åh ja, men hur skulle jag kunna det, jag har ju inga kläder!”
”Nej”, sa den äldsta, ”du kan ju inte visa dig som du ser ut. Då skulle vi ju få skämmas för dig! Du hör hemma i köket! Här har du”. Hon hällde ut en skål med linser i askan.
”Plocka upp de här linserna tills vi är tillbaka”.
 Sedan gick de båda systrarna, och Askungen började gråtande att plocka upp linserna. ”Åh”, suckade hon, om min mor bara visste!” Då kom duvorna flygande från trädgården, satte sig bredvid linserna och frågade: ”Askungen, ska vi hjälpa dig?” ”Ja gärna”, svarade Askungen, ”de dåliga i krävan, de fina i krukan”. Och – pick – pick! – började duvorna. De åt upp de dåliga och lade de fina i krukan. Efter en kvart var alla linserna upplockade. Då sa duvorna: ”Askungen, om du vill se när dina systrar dansar med prinsen, så stig upp på duvslaget”. Det gjorde Askungen och hon såg sina systrar och prinsen och de många tusen ljusen som skimrade i balsalen. Med tungt hjärta steg hon till sist ner från duvslaget och gick och lade sig i askan och somnade. Nästa morgon blev de båda systrarna arga för att alla linserna var upplockade, för de skulle så gärna ha grälat på Askungen. För att göra henne avundsjuk berättade de om festen och beskrev allt med vackra ord. ”Ja”, sa Askungen, ”uppifrån duvslaget såg jag alla ljusen glittra. Det måste ha varit fantastiskt”.
När den äldsta styvsystern hörde det, lät hon i rena ilskan riva ner duvslaget. ”Hädanefter stannar du vid ditt arbete i köket!” skrek hon.
På kvällen var Askungen tvungen att föra dem vackra igen. Som belöning hällde de ut en säck vicker som skulle vara upplockad till nästa morgon. Åter kom duvorna och frågade: ”Askungen, ska vi hjälpa dig?” ”Ja gärna”, sa Askungen, ”de dåliga i krävan, de fina i krukan”. På ett ögonblick var vickern upplockad och duvorna sa: ”Askungen, om du också vill gå på balen, så spring bort till din mors grav! Skaka trädet och önska dig vackra kläder.  Men du måste vara tillbaka före midnatt!”. Då gick Askungen, ruskade trädet och sa: ”Lilla träd, jag ruskar dig och skakar dig, var snäll och kasta ner vackra kläder till mig!” Knappt hade hon sagt det förrän det låg en vacker klänning och ett par underbara skor framför henne. Och när Askungen hade tvättat sig och klätt på sig var hon vacker som en daggfrisk ros. Framför husdörren stod sex svarta hästar spända för en vagn, som i galopp förde henne till kungens slott.
Alla blev förvånade över flickans skönhet och styvsystrarna kände inte igen henne. Men prinsen dansade från och med nu bara med henne och tänkte för sig själv: Jag ska se ut en brud och då kan jag inte tänka mig någon bättre än denna. Men strax innan midnatt tog Askungen farväl av prinsen och for sin väg med vagnen som hade fört henne dit. Hon begav sig genast till sin mors grav och sa: ”Lilla träd, jag ruskar dig och skakar dig, ta tillbaka kläderna från mig!” Och genast hade Askungen sin gamla klänning på sig igen. Hon sotade ner sig i ansiktet och lade sig i askan för att sova.
 Nästa morgon kom systrarna, de var på dåligt humör och teg. Askungen frågade: ”Ni hade väl trevligt i går kväll?” ”Nej, det kom en främmande prinsessa dit och prinsen dansade nästan bara med henne. Ingen visste varifrån hon kom”. Askungen visste det nog, men hon teg. På kvällen måste Askungen göra sina systrar vackra för tredje kvällen i rad och som belöning fick hon en korg ärter som hon skulle rensa. Men åter kom duvorna och frågade: ”Askungen, ska vi hjälpa dig?” ”Ja gärna”, svarade hon, ”de dåliga i krävan, de fina i krukan”. Snart var duvorna färdiga och sa: ”Askungen, skaka trädet, så att det kastar ner vackra kläder till dig och åk sedan till balen. Men var noga med att du är tillbaka innan midnatt”. Askungen gick till sin mors grav och ropade: ”Lilla träd, jag ruskar dig och skakar dig, var snäll och kasta ner vackra kläder till mig!” Då föll en ännu vackrare klänning ner och när Askungen hade fått kläderna på sig sken hon som middagssolen.
 En vagn förspänd med sex skimlar väntade på henne framför huset och förde henne till slottet. Prinsen tog emot henne på trappan och förde henne in i salen. Åter var alla lika förvånade över Askungens skönhet och systrarna blev bleka av avund. Hela kvällen dansade hon glatt med prinsen, tills hon plötsligt hörde klockan slå. Då tänkte hon på duvornas varning, skyndade ut och sprang ner för trappan. Men prinsen hade låtet stryka tjära på trappstegen, så att den främmande prinsessan inte skulle kunna försvinna så snabbt och en av Askungens skor fastnade. Prinsen hittade den, men Askungen var försvunnen. När tolvslaget klingade ut stod Askungen där i sina gamla kläder, och vagn och hästar var försvunna. Då sprang hon hem och lade sig i askan. Men prinsen lät nästa dag ge till känna i hela landet, att den som skon passade, skulle bli hans hustru. Men den var för liten för alla. Till sist kom han till huset där Askungen bodde. De båda systrarna gladde sig mycket, för de hade vackra, små fötter och trodde att skon säkert skulle passa dem. Först gick den äldre systern in i sitt rum och provade skon. Men när hälen inte gick i, tog hon en kniv och skar bort ett stycke. Eftersom prinsen trodde att han hade hittat sin brud, lyfte han upp henne på sin häst och red bort med henne. Men när de kom till porten satt duvorna där och ropade: ”Ruckedigu, ruckedigu, det är blod i skon! Skon är för liten, den rätta bruden väntar fortfarande där hemma”. Då såg prinsen, att det rann blod ur skon, och han red tillbaka med den falska bruden.
 Nu gick nästa syster in i sitt rum och provade skon. Men den var för liten för henne, så hon skar av ett stycke av tårna och tryckte ner foten. När hon trädde inför prinsen , trodde han att han äntligen hade hittat sin brud. Han lyfte upp henne på sin häst och red därifrån. Men duvorna satt åter på porten och ropade: ”Ruckedigu, ruckedigu, det är blod i skon! Skon är för liten, den rätta bruden väntar fortfarande där hemma”. Då märkte prinsen, att han hade blivit lurad än en gång och red tillbaka med den andra systern.  5 Till modern sa han: ”Det är inte heller rätt brud. Men har ni inte en dotter till här i huset?” Bara en stackars Askunge, med henne kan inte skon passa”, svarade modern.
Men prinsen begärde att också Askungen skulle få prova skon. Då ropade man på Askungen, och när hon hörde att prinsen var där tvättade hon sig snabbt om händerna och i ansiktet. Hon neg för prinsen och när han räckte henne skon, tog hon av sig de tunga träskorna och stack foten i skon. Den satt som gjuten! När hon såg upp tittade prinsen uppmärksamt på henne och kände igen den vackra flickan som han hade dansat med. ”Det är den rätta bruden!” ropade han. Då blev styvmodern förskräckt och hennes båda döttrar blev bleka av avund och ilska. Men prinsen lyfte upp Askungen på sin häst och red därifrån med henne. När de kom fram till porten ropade duvorna: ”Ruckedigu, ruckedigu, det är inget blod i skon! Skon är inte för liten, för hem den rätta bruden!”




Titel: Jack och bönstjälken
Det var en gång en änka som bodde i en liten stuga, tillsammans med sin son som hette Jack. Familjen var så fattig att de bara ägde en enda gammal ko.
En dag när maten var slut i skafferiet och de inte hade några pengar, tänkte änkan,
"Nu måste jag sälja kon. Annars svälter vi ihjäl."
Så änkan ropade på Jack och sa, "Nu vill jag att du tar kon till marknaden och säljer henne. Men se till att du får bra betalt, för kon är det sista vi äger."
"Ja, mor", sa Jack. Och så lade han ett rep om halsen på kon och gick sin väg.
Jack var glad att han fick gå ensam till marknaden med kon. Hela vägen visslade och sjöng han.
Plötsligt hörde han en röst bakom sig: "Du tycks vara på gott humör idag, lille vän. Vart är du på väg?"
Jack vände sig om. Vid sidan av vägen stod en underlig liten man. Han var bara en meter hög, och han var klädd i gröna kläder.
"Jag ska till marknaden och sälja vår gamla ko", svarade Jack.
"Jag kan köpa kon av dig, om du vill", sa den lille grönklädde mannen.
"Hur mycket får jag för henne?" frågade Jack.
"Du får de här magiska bönorna", svarade mannen och höll fram handen.
Jack tittade nyfiket på bönorna. De
skimrade i alla regnbågens färger.
"Magiska bönor!" sa Jack. "Det har jag aldrig sett förut."
Och så bytte han kon mot de vackra magiska bönorna.
"Mor kommer att bli så glad", tänkte Jack glatt. Och så sprang han hem så fort han kunde, för att visa henne de magiska bönorna.
Men Jacks mor blev
inte glad när hon hörde vad han hade gjort.
"Åh, Jack!" utbrast hon. "Hur kunde du vara så dum? Bytte du vår sista ko mot några bönor! ?"
Och hon var så arg, att hon tog bönorna och kastade ut dem genom fönstret.
Jack insåg sitt misstag. Men det var för sent. Kon var borta, och ändå hade de ingenting att äta. Skamsen gick han och lade sig flir att sova.
J ack vred sig av och an i s2ingen.
"Nu har vi ingenting att äta imorgon heller", tänkte han olyckligt. "Och allt är mitt fel. Bara för att jag bytte till mig några magiska bönor."
Nästa morgon klev Jack upp ur sängen med en dyster min. Men när han kom till fönstret,
såg han något märkligt:
En väldig bönstjälk växte upp ur marken där modern kastat de magiska bönorna. Stjälken var tjock och hög - så hög att den nådde ända upp till molnen!
"Mamma, kom och titta!" ropade Jack. Och tillsammans stod de i trädgården och
stirrade upp på den makalösa  bönstjälken.
"Jag undrar vart den leder?" sa Jack.
"Jag kanske borde klättra upp och titta efter."
Det gör du visst inte", sa hans mor.
"Dina bönor har redan stäl1t till nog med bekymmer!"
Men det sa hon försent. Jack hade redan klättrat upp i bönstjälken. Han klättrade högre och högre, ända tills stugan där nere bara såg ut som ett litet fågelbo. Men fortfarande kunde Jack inte se toppen av bönstjä1ken.
Till sist tog stjälken äntligen slut och Jack var uppe bland molnen. Molnen bredde ut sig i alla väderstreck, som ett stort fä1t. Och på avstånd kunde Jack se en väldig borg av sten.
Jack släppte taget om bönstjälken och började gå mot borgen. Snart var han framme vid den stora järnporten. Eftersom han inte visste vad han annars skulle göra, ringde han
i klockan. Efter en stund öppnades den stora, tunga porten.
Till Jacks förfäran kom det ut en väldig jättekvinna och tittade ner på honom.
Och innan han hunnit springa sin väg, lyfte jättekvinnan upp honom i sin hand.
"Åh, vad bra!" mullrade hon. "Jag behöver någon som hjälper mig i hushå11et."
Jack var så rädd, att han inte vågade säga annat än, "Visst! Vad vill du att jag ska hjälpa dig mcd?"
"Tja", sa jättekvinnan. "Du kanske kan hjä1pa mig att göra upp eld i köket, och att putsa alla stövlarna. Men, vi måste vara försiktiga när min man kommer hem. Han vet inget bättre än att äta små pojkar till middag."
Det tyckte Jack lät otäckt. Men jättekvinnan lovade att gömma honom i skåpet, om mannen kom hem. Så Jack hjälpte henne att tända elden och att putsa alla stövlarna.
Plöts1igt hörde Jack ett förfärligt mullrande. Det lät nästan som åskan.
"Det är min man!" utropade jättekvinnan och gömde snabbt Jack i skåpet.
Sedan hörde Jack en dundrande röst:
"Mums för blod så hjärterött! Här luktar det visst mänskokött! Om han så lever, eller är död,
Ska jag mala hans ben, och baka bröd!"
Och in kom jätten genom dörren. Han var mycket större än sin fru. Och otäckare också! Han satte sig vid bordet och ropade, "Här luktar människa. Fånga honom och grilla honom genast!"
"Var inte dum", svarade hans fru. "Det är bara fårstuvningen jag lagat till kvällsmat."
Jack kikade genom nycke1hå1et i skåpet, och såg jättekvinnan ställa fram den största gryta han nånsin sett.
Grytan var så stor att Jacks stövlar hade kunnat segla i den. Jätten åt snabbt upp stuvningen. Sedan bad han om en ny gryta - och tömde den ocks!
När jätten ätit färdigt sa han, "Hämta nu min gås som lägger guldägg!"
Jättekvinnan gick och hämtade en gås som såg högst vanlig ut. Hon satte gåsen på bordet och sedan gick hon till sängs.
Nãr jättekvinnan hade gått, tittade jätten på gåsen och sa, "Värp!" Genast lade gåsen ett ägg av renaste guld. "Värp!" sa jätten igen, och gåsen lade ännu ett ägg. "Värp!" sa jätten en tredje gång, och gåsen lade ett tredje gu1dägg.
Jack tittade storögt på genom nyckelhålet.
"En gås som lägger gu1dägg!" tänkte han för sig själv. "En sådan skulle vara bra att ha."
Och så funderade han på hur han skulle kunna knycka den.
Efter en stund började jätten gnugga sig i ögonen, och strax hade han somnat tvärs över bordet. Jätten snarkade så att hela borgen skakade.
När Jack var säker på att jätten verkligen sov, kröp han ut ur skåpet och smög upp på
bordet. Sedan ryckte han till sig gåsen som lade ägg av guld.
Med den magiska gåsen under armen, hoppade Jack ner från bordet och sprang över stengolvet mot porten. Men just som han nådde fram, skrek gâsen, "Hjä1p! Jag blir stulen! Hjälp!"
Jätten vaknade med ett ryck. Och när han såg Jack med gåsen, sprang han efter dem.
"Stopp där!" dundrade jätten. "Kom tillbaka med min gås, din tjuv!"
Men Jack stannade inte. Han var för rädd för att ens vända sig om. Istället sprang han så fort han kunde över molnen, tills han kom fram till bönstjälken.
Med den magiska gåsen under ena armen, började han k1ättra nerför bönstjä1ken. Men innan han hunnit långt, kände han hur stjälken började gunga häftigt.
När Jack tittade upp, såg han att jätten var på väg ner efter honom. Jack började klättra ännu fortare. Men då klättrade jätten också fortare. Och just som jätten höll på att hinna ikapp honom, var Jack så långt nere att han såg sin mors stuga.
Jack ropade till sin mor som stod på trappan, "Fort mor! Hämta yxan!"
Hans mor kom springande med yxan. Jack tog den, och med ett enda hugg högg han av bönstjälken.
Bönstjälken föll ner med ett dån, och jätten föll efter. Var jätten landade är det ingen som vet, men Jack och hans mor sg honom aldrig mer.
Sedan visade Jack sin mor gåsen som lade ägg av guld. Gåsen fick majs att äta, och var så glad att ha sluppit ifrån jätten, att hon lade ett guldägg. Och sedan ett till. Och ett till. Jack tog med sig äggen till marknaden och bytte dem mot mat och en ny ko och mycket mer därtill.
Och sedan den dagen levde de lyckliga alla tre. Både Jack och hans mor - och gåsen som lade ägg 
Snipp, snapp, snut, sã var sagan slut!




Titel: Snövit och de sju dvärgarna

Det var en gång en drottning som födde en dotter.
Hennes hy var vit som snö, hennes läppar röda
som blod och hennes hår svart som ebenholts.
Därför kallades hon Snövit. Men drottningen dog
och inom ett år tog kungen sig en ny gemål. Hon
var mycket vacker, men stolt och högmodig och
kunde inte tåla att någon skulle vara vackrare än
hon.
Hon hade en underbar spegel och den frågade hon
varje dag: ”Spegel, spegel på väggen där, säg mig
vem som vackrast i landet är?” Och alltid svarade
spegeln: ”Ni, fru drottning, är vackrast i landet”.
Men Snövit växte upp och blev vacker som den
klara dagen. Och en dag svarade spegeln
drottningen: ”Fru drottning, ni är vackrast här,
med Snövit är tusen gången vackrare än ni”.
Då blev drottningen arg och från den dagen hatade
hon Snövit. Hon befallde en jägare att föra ut
Snövit i skogen och döda henne. Men han kände
medlidande med flickan och lät henne springa sin
väg. För drottningen berättade han, att Snövit var
död. Men Snövit irrade nu omkring i skogen och
till slut kom hon fram till ett litet hus. Hon gick in
för att få vila sig lite.
I rummet stod ett bord dukat och eftersom Snövit
var hungrig, åt hon lite från var och en av de sju
små tallrikarna och drack en mun ur varje mugg,
för hon ville inte äta upp allt för en enda. Och
eftersom hon var så förskräckligt trött, lade hon
sig i en av de sju små sängarna och somnade
genast. När det blev mörkt, kom husets herrar, de
sju dvärgarna, hem från sitt arbete i gruvan.
De upptäckte den sovande Snövit och hon var så
vacker att de lät henne sova vidare. Nästa morgon
berättade Snövit sin historia för dvärgarna. Hon
fick stanna hos dem och lovade att sköta hushållet
åt dem. När nu drottningen trodde att Snövit var
död, frågade hon åter sin spegel: ”Spegel, spegel
på väggen där, säg mig vem som vackrast i landet
är?”

Då svarade den: ”Fru drottning, ni är den
vackraste här, men Snövit som är bortom bergen
hos de sju dvärgarna, är tusen gånger vackrare än
ni”. Då förstod hon att jägaren hade lurat henne.
Hon klädde ut sig till krammånglerska och begav
sig till huset där de sju dvärgarna bodde. Hon
erbjöd Snövit att få köpa ett mycket vackert band,
och Snövit tyckte så mycket om det, att hon köpte
det.
Men den gamla knöt det så hårt om Snövits midja,
att flickan knappt kunde andas längre, utan hon
föll som död ner. När dvärgarna kom hem blev de
alldeles förskräckta. Raskt klippte de upp bandet
och Snövit kom till liv igen. Drottningen fick
genom sin spegel veta att Snövit fortfarande levde.
Därför begav hon sig i en annan förklädnad till de
sju dvärgarnas hus.
Med sig hade hon en förgiftad kam. Och Snövit
köpte kammen. Knappt hade hon satt den i håret
förrän hon föll medvetslös till golvet. Men som tur
var, kom de sju dvärgarna strax därefter och de
drog ut den förgiftade kammen. Då kom Snövit till
medvetande igen. Än en gång fick drottningen veta
av sin spegel att Snövit levde. Nu skakade hon av
vrede.
Hon förgiftade ett äpple och gick, förklädd till
bondmora, till dvärgarnas hus. Snövit tittade ut
genom fönstret och sa: ”Jag får inte släppa in
någon”.
”Då vill jag åtminstone skänka dig ett äpple”, sa
bondkvinnan. Eftersom Snövit var misstänksam,
delade hon äpplet och gav Snövit den röda, giftiga
hälften. Själv bet hon i den, giftfria hälften. Då åt
också flickan av äpplet, men knappt hade hon fått
en bit i munnen förrän hon föll död till marken.
När drottningen var hemma igen och frågade
spegeln, så svarade den äntligen: ”Fru drottning,
ni är vackrast i landet”. Dvärgarna försökte
förgäves få liv i Snövit igen. Men hon var och
förblev död. Då gjorde de en kista av glas och lade
henne i den. De bar upp henne på ett berg och
sörjde och vakade över henne i dagarna tre. Då
råkade en prins komma förbi.

När han såg kistan med den vackra flickan, bad
han dvärgarna: ”Skänk mig kistan, för jag kan inte
leva utan att få se Snövit. När tjänarna bar bort
kistan, snubblade en av dem, och den giftiga
äppelbiten lossnade och for ut. Strax därpå slog
Snövit upp sina ögon och öppnade locket på
kistan. Men var är jag?” ropade hon. Prinsen
berättade allt som hade hänt. Snövit blev glad och
följde med honom. När styvmodern fick höra det
blev hon så förskräckt att hon föll död ner.
SLUT





Titel: Stadsmusikanterna i Bremen
Det var en man som hade en åsna, men den
började bli gammal och orkeslös, därför ville han
avliva den. Men åsnan märkte vartåt det lutade,
och rymde sin väg för att gå till Bremen. Där,
tänkte den, skulle den kunna bli stadsmusikant.
När den hade gått en stund träffade den på en
jakthund, som låg vid vägkanten och flåsade.
”Varför flåsar du så?” frågade åsnan. ”Åh”, sa
hunden, ”eftersom jag är gammal och blir svagare
för var dag som går och inte längre duger till att
jaga med, så tänkte min husbonde döda mig.
Därför rymde jag”.
”Vet du vad”, sa åsnan, ”jag ska gå till Bremen och
bli stadsmusikant.  Följ med och bli stadsmusikant
du också.” Det var hunden med på, och de gick
vidare. Det dröjde inte länge förrän de träffade på
en katt, som satt vid vägkanten och såg dyster ut.
”Nå, gamle skäggputsare, vad är det som har gått
snett för dig då?” frågade åsnan.
”Vem kan vara glad, när det gäller ens liv?” svarade
katten. ”Eftersom jag blir äldre och äldre och mina
tänder bara blir allt sämre, och jag hellre sitter vid
spisen än jagar möss, så tänkte min matmor
dränka mig.”
”Följ med oss till Bremen”, sa åsnan, ”där kan du
bli stadsmusikant”. Katten tyckte att det lät bra
och följde med.
Strax därpå kom de fram till en bondgård och där
gol en tupp allt han orkade. ” Du skriker så det går
genom märg och ben”, sa åsnan, ”vad är det med
dig?”  ”Här har jag spått bra väder”, svarade
tuppen, ”för imorgon är det helgdag. Men det
kommer söndagsgäster och nu har husmor inget
förbarmande med mig! Hon har sagt till
kokerskan, att hon vill ha mig serverad i soppan
imorgon. Ikväll tänker de slakta mig.
Nu skriker jag för full hals så länge jag kan”.   ”Åh
du rödkam”, sa åsnan, ”följ med oss till Bremen
och bli stadsmusikant. Du har en bra röst, och när
vi musicerar tillsammans kommer det att låta bra”.  2
Tuppen tyckte att det var ett bra förslag och
tillsammans gick de fyra sin väg. Men det var långt
till Bremen och de skulle inte hinna fram på en
dag. Mot kvällen kom de framtill en skog och där
tänkte de övernatta. Åsnan och hunden lade sig
under ett stort träd, katten satte sig på en gren och
tuppen flög upp i toppen, där kände han sig säker.
Men innan han somnade såg han sig omkring en
gång till och såg långt borta ett upplyst fönster. Då
ropade han till sina vänner att det måste finnas ett
hus inte så långt från deras lägerplats, för han såg
ett sken där borta. Åsnan sa: ”Låt oss då stiga upp
och gå dit, för det här är en dålig lägerplats”.
Så gav de sig iväg mot det upplysta fönstret och
kom slutligen framtill ett rövarnäste. Åsnan, som
var störst, gick fram till fönstret och tittade in.
”Vad ser du gråskimmel?” Frågade tuppen. ”Vad
jag ser? Ett dukat bord med härliga maträtter och
drycker och rövare som sitter och låter sig väl
smaka”.
”Det vore något för oss”, sa tuppen. ”Ja, ja, tänk
om vi vore där!” sa då åsnan. Efter en stunds
funderande och diskuterande kom djuren på hur
de skulle kunna jaga ut rövarna: Åsnan ställde sig
med framhovarna upp mot fönsterblecket, hunden
hoppade upp på åsnans rygg, katten klättrade upp
på hunden och slutligen flög tuppen upp och satte
sig på kattens huvud.
När detta var gjort, började de allihop samtidigt
med sin musik. Åsnan skriade, hunden skällde,
katten jamade och tuppen gol. Sedan störtade de
in genom fönstret, in i rummet, så att glaset yrde.
Rövarna for upp med ett fruktansvärt skrik och
trodde att ett spöke hade kommit in. De flydde
vettskrämda ut i skogen.
Men nu satte sig de fyra kamraterna till bords och
åt med förtjusning upp det som rövarna hade
lämnat. Och de åt, som om de skulle få svälta
under de närmaste fyra veckorna. Men när de fyra
musikanterna var mätta, släckte de ljuset och sökte
upp en sovplats, var och en efter sitt behov. Åsnan
lade sig på gödselstacken, hunden bakom dörren,
katten vid spisen, som fortfarande var varm, och
tuppen satte sig på en bjälke.  3
Och eftersom de var trötta efter sin långa
vandring, så somnade de genast. Strax efter
midnatt, när rövarna på långt håll kunde se att det
inte längre lyste i huset, utan allt tycktes vara
lugnt, sa anföraren: ”Vi skulle väl inte låta oss
skrämmas så lätt!” Han befallde en av rövarna att
gå bort och undersöka huset. Denne fann allt lugnt
och stilla.
Han gick in i köket för att tända ljuset och när han
såg kattens ögon glimma i mörkret, så trodde han
att det var glödande kol och höll fram en
tändsticka så att den skulle ta eld. Men katten
förstod inte skoj, den hoppade upp i rövarens
ansikte, fräste och rev. Då blev rövaren så rädd, att
han kvickt tänkte springa ut genom bakdörren.
Men där låg hunden och den hoppade upp och bet
honom i benet.
Och när han sprang förbi gödselstacken ute på
gården, så slog åsnan kraftigt bakut. Tuppen, som
hade vaknat ur sin sömn och blivit pigg, den gol:
”Kuckeliku!” Då sprang rövaren så fort han kunde
tillbaka till sin anförare och berättade för honom:
”Åh, i huset finns en otäck häxa, hon andades på
mig och rev mig med sina långa naglar i ansiktet,
Vid dörren står en man med kniv, han stack mig i
benet med den.
På gården ligger ett svart odjur som gick lös på mig
med en träklubba och uppe på taket sitter
domaren och han ropar: ”För hit skurken till mig!”
Då sprang jag därifrån så fort jag kunde.”
Hädanefter vågade sig inte rövarna fram till huset.
Men de fyra stadsmusikanterna trivdes så bra att
de stannade där.




Titel: Mästerkatten i stövlar
En mjölnare hade tre söner, en kvarn, en åsna och en katt. När han dog ärvde den äldste sonen kvarnen, den nästäldste fick åsnan och till den yngste blev bara katten kvar. Då blev han ledsen och sa för sig själv: Vad ska jag ta mig till med en katt? Jag kan i bästa fall låta göra ett par skinnhandskar av pälsen.
”Hör på”, sa då katten till honom, ”döda mig inte. Låt istället göra ett par stövlar åt mig, så att jag kan visa mig ute bland folk. Då kommer du snart att få hjälp”. Mjölnarsonen blev förvånad över att hans katt kunde tala och han lät göra ett par stövlar åt honom.
När de var färdiga drog katten dem på sig. Sedan tog han en säck och hällde ner lite säd i den. Därefter letade han reda på ett snöre, så att han skulle kunna binda ihop säcken. Till sist slängde han upp säcken över axeln och gick sin väg. På den tiden regerades landet av en kung som tyckte mycket om rapphöns.
Det visste katten, och eftersom de var svåra att skjuta, hade han listat ut ett sätt att ta dem till fånga. Han knöt upp säcken med sädeskornen och lade den öppen på marken. Snöret lade han i gräset och drog det bort till en häck. Där gömde han sig och låg på lur. Snart kom rapphönsen. De hoppade in i kornsäcken. När tillräckligt många hade krupit in, drog katten åt snöret. Sedantog han säcken på ryggen och gick raka vägen tillkungens slott.
”Stopp! Varthän?” ropade vakten.
”Till kungen”, svarade katten frimodigt.
Eftersom kungen hade långtråkigt släpptes katten in.Han bugade sig djupt för kungen och sa: ”Min
herre, greven, låter hälsa sin konung. Han skickarnågra rapphöns, som han just har fångat”.
Kungen blev överraskad över de härliga, feta rapphönsen och blev utom sig av glädje. Han lät katten fylla sin säck med så mycket guld som han orkade bära.
 ”Bär det till din herre och tacka honom för hans gåva”. 
Men den stackars mjölnarsonen satt hemma vid fönstret med huvudet lutat mot handen och tänkte: Nu har jag gjort mig av med mina sistaslantar på ett par stövlar till katten. Vad kan jag få ut av det? Just då kom katten in, tog säcken från ryggen, öppnade den och hällde ut allt guldet framför mjölnarsonen.
”Här får du för stövlarna. Kungen hälsar till dig och tackar för de fina rapphönsen”. Mjölnarsonen blev glad över så stor rikedom! Medan katten drog av sig stövlarna, berättade han alltihop. Sedan sa
han:
”Nu har du tillräckligt med guld, men det stannar inte vid det. I morgon drar jag på mig stövlarna igen, för du ska bli ännu rikare. Till kungen sa jag, att du är greve”. Nästa dag gick katten, med stövlarna på, åter på jakt och gick till kungen med sin fångst. Så gick det till varje dag, och katten hade guld med sig hem varenda gång. Hos kungen var han så omtyckt, att han kunde gå ut och in i slottet så mycket han ville. En gång när han var i köket för att värma sig lite, hörde han att kusken skulle köra en tur med kungen och prinsessan runt sjön. Då hämtade katten snabbt sin herre och gick med honom till sjön. Där fick mjölnarsonen ta av sig kläderna och bada. Men katten gömde sin herres kläder. När nu kungavagnen kom farande, klagade katten:
”Allernådigaste konung! Min herre, greven, badade här i sjön, och just då kom en tjuv och stal hans kläder. Nu måste greven stanna i vattnet och kan inte stiga upp”. Då lät kungen genast hämta de
allra finaste kläder. Mjölnarsonen drog på sig dem och måste sedan sätta sig upp hos kungen i vagnen. Prinsessan blev glad, för hon tyckte om den unge greven. Under tiden hade katten sprungit i förväg. Han kom fram till en stor äng. Där höll folk just på att räfsa hö.
De berättade, att ängen tillhörde den store
trollkarlen.
 Då befallde katten dem: ”När kungen nu strax kör
förbi här och frågar vem som äger ängen, så svara:
greven! Gör ni inte det, så blir det synd om er!
”Sedan skyndade katten vidare till ett stort
sädesfält och en stor skog. Han befallde folket,
som arbetade där, att säga detsamma.  3
Och eftersom han såg så märklig ut, blev folket
lite rädda för honom. Till slut kom katten fram till
trollkarlens slott. Han bugade sig för denne och sa:
”Jag har hört, att du kan förvandla dig till vilket
djur som helst. Men skulle du verkligen kunna
förvandla dig till ett  så stort djur som en elefant?”
”Jo, det vill jag mena”, sa trollkarlen, och genast
stod en elefant framför katten. ”Otroligt!”
utropade denne. ”Du är bestämt den störste
trollkarlen i hela världen. Men jag kan slå vad om,
att du inte kan förvandla dig till ett så litet djur
som en mus”.
”Även det kan jag”, skröt trollkarlen och genast
sprang han omkring som en liten mus. Men vips,
så fångade katten musen och åt upp den.
Under tiden hade vagnen med kungen, prinsessan
och greven farit vidare och kom nu till den stora
ängen. ”Vem äger allt höet?” frågade kungen.
”Greven”, svarade folket, precis som katten hade
befallt dem. Och när de kom fram till det stora
sädesfältet och den stora skogen, så sa folket varje
gång, att det tillhörde greven.
Men kungen blev förvånad över all denna
rikedom. Till slut nådde de fram till trollkarlens
slott. Katten stod uppe på trappan och väntade på
dem. När vagnen stannade, sprang han fram,
öppnade dörren och hälsade dem med: ”Min
konung, välkommen till min herres slott.
Den ära som nu visas honom kommer att göra
honom lycklig för resten av livet”. Kungen steg ur
och förvånades över den präktiga byggnaden, som
nästan var större och vackrare än hans eget slott.
Men greven förde prinsessan in i en sal som
glittrade och glimmade av guld och ädelstenar.
Prinsessan gifte sig med greven, och när kungen
dog, blev mjölnarsonen kung. Katten i stövlar
utnämnde han till sin förnämste minister.





Titel: Rapunzel
Det var en gång en man och en hustru, vilka sedan länge, förgäves hade önskat sig ett barn. Men äntligen fick hustrun hopp om att den gode Guden skulle uppfylla hennes önskan. På baksidan av huset fanns ett fönster, varifrån man kunde se ut över en präktig trädgård, som stod fullt av de skönaste blommor och örter, men trädgården var omgiven av en hög mur, och ingen vågade gå dit in, för trädgården tillhörde en trollpacka, som hade stor makt, och var fruktad av hela världen. En dag, stod hustrun vid detta fönster och såg ned i trädgården, och då fick hon se ett trädgårdsland, som var planterat med den skönaste körvel, och den såg så frisk och grön ut, att hon blev lysten och fick den häftigaste längtan efter att få äta av körveln. Begäret tilltog för varje dag som gick, och då hon visste att hon inte kunde få någonting därav, blev hon alldeles avfallen, och såg blek och eländig ut. Då blev mannen förskräckt och frågade: – Vad fattas dig, kära hustru? – Ack, svarade hon, om jag inte får körvel ur trädgården bakom huset att äta, så dör jag. Mannen, som höll av henne, tänkte: – Förrän du låter din hustru dö, hämtar du litet körvel åt henne, det må kosta dig vad som helst. I skymningen klättrade han således över muren, in i trollpackans trädgård, bröt i hast av en handfull körvelkvistar, och gav dessa till sin hustru. Hon lagade genast sallad av körveln, och åt begärligt upp den. Men den smakade henne så gott, så gott, att hon dagen därpå blev tre gånger så lysten. Skulle hon få lugn, måste mannen ännu en gång gå in i trädgården. Han begav sig alltså åter på väg i skymningen, men då han hade klättrat över muren, blev han mycket förskräckt, för han såg nu trollpackan stå framför sig. – Hur kan du våga, sade hon med vredgad blick, att gå ned i min trädgård och som en tjuv, stjäla min körvel från mig? Det skall komma att stå dig dyrt. – Ack, sade han, låt nåd gå före rätt, jag har endast av nödtvång beslutat mig därför; min hustru har sett er körvel från fönstret och fått ett sådant begär efter denna, att hon skulle dö om hon ej fick äta av körveln. Då stillades trollpackans vrede och hon sade: – Förhåller det sig som du säger, så tillåter jag dig att ta med dig så mycket körvel du vill, men jag sätter upp ett villkor: du måste ge mig det barn, som din hustru föder till världen. Det skall må väl hos mig, och jag skall sörja för det, som en mor. Mannen samtyckte i sin ångest till allt, och då hustrun fick sitt barn, så infann sig genast trollpackan, gav barnet namnet Rapunzel, och förde med sig det bort. Rapunzel blev det vackraste barn under solen. Då hon blev tolv år gammal, spärrade trollpackan in henne i ett torn, som låg i en skog och varken hade trappa eller dörr, – endast ett litet fönster högst uppe. Då trollpackan ville in, ställde hon sig nedanför och ropade: – Rapunzel, Rapunzel, barnet mitt, släpp mig strax ned håret ditt. Rapunzel hade långt, präktigt hår, – fint som spunnet guld. Då hon nu hörde trollpackans röst, löste hon upp sin hårknut, satte fast en fönsterhake på flätan, och sedan föll håret tjugo alnar ned, och då klättrade trollpackan upp. Efter ett par år, begav det sig så att konungens son red genom skogen och kom förbi tornet. Då hörde han en sång, som var så ljuvlig att han stod still och lyssnade. Det var Rapunzel, som i sin ensamhet fördrev tiden med att låta sin ljuva stämma klinga. Konungasonen ville stiga upp till henne, och sökte efter tornets port, men ingen sådan stod att finna. Han red hem, men sången hade så till den grad rört hans hjärta, att han varje dag gick ut i skogen, och hörde på den. 2 Då han så en gång stod bakom ett träd, såg han att en trollpacka kom fram, och hörde hur hon ropade dit upp: – Rapunzel, Rapunzel, barnet mitt, Släpp mig strax ned håret ditt. Då släppte Rapunzel ned sina hårflätor, och trollpackan klättrade upp till henne. – Är det stegen som man kommer dit upp på, så vill jag också en gång pröva min lycka. Och den följande dagen, då det började bli mörkt, gick han till tornet och ropade: – Rapunzel, Rapunzel, barnet mitt, Släpp mig strax ned håret ditt. Genast så släpptes håret ned, och konungasonen klättrade upp. I början blev Rapunzel mycket förskräckt, då hon såg en man inträda, vars like hennes ögon aldrig skådat, men konungasonen började tala helt vänligt med henne, och berättade för henne, att hans hjärta hade blivit så rört av hennes sång, att det ej lämnat honom någon ro, och att han själv hade måst se henne. Då blev Rapunzel kvitt sin ångest, och då han frågade henne om hon ville taga honom till man, och hon såg att han var ung och skön, så tänkte hon: – Han skall hålla mig mera kär än den gamla fru Gothel, och sade JA, och lade sin hand i hans. Hon sade: – Jag vill gärna följa med dig, men jag vet ej hur jag skall komma härifrån. När du kommer, så tag varje gång med dig ett silkessnöre, som vi kan binda mellan fönstret och din häst. De kom överens om att han till dess skulle komma till henne varje kväll, ty om dagarna kom gumman. Trollpackan märkte ingenting, förrän Rapunzel en gång sade till henne: – Säg mig, fru Gothel, hur kommer det sig att ni är så mycket tyngre att dra upp än den unge konungasonen; Han är uppe hos mig i ett ögonblick. – Ack, du gudlösa barn, utropade trollpackan, vad är det jag får höra från dig! Jag trodde, att jag hade skilt dig från världen, och ändå har du lyckats bedra mig. I sin vrede grep hon tag i Rapunzels vackra hår, lindade det ett par varv om sin vänstra hand, fattade en sax med den högra, och ritsch ratsch, så var de vackra flätorna avklippta och låg på golvet. Och trollpackan var så obarmhärtig, att hon förde den stackars Rapunzel ut i vildmarken, där hon måste leva i stor jämmer och nöd. Men samma dag som trollpackan hade drivit bort Rapunzel, så fastgjorde trollpackan om kvällen de avklippta flätorna uppe vid fönsterhaken, och då konungasonen kom och ropade: – Rapunzel, Rapunzel, barnet mitt, Släpp mig strax ned håret ditt, så släppte hon ned håret. Konungasonen klättrade upp, men han fann ej där uppe sin älskade Rapunzel, utan istället trollpackan, som betraktade honom med vrede och giftiga blickar. – Aha, ropade hon hånfullt, du vill hämta din allra käresta, men den vackra fågeln sitter ej och sjunger i boet mer. Katten har tagit henne, och skall nu också riva ögonen ur dig. För dig är Rapunzel förlorad; Du kommer aldrig att se henne mer. Konungasonen blev utom sig av sorg, och i sin förtvivlan, hoppade han ned ifrån tornet. Han kom därifrån med livet i behåll, men törnena, vari han föll, stack ut hans ögon. Sedan irrade han blind omkring i skogen, åt ingenting annat än rötter och bär, och gjorde ingenting annat än klagade och grät över förlusten av sin älskade hustru. Så vandrade han några år omkring i elände, och kom slutligen till den vildmark, där Rapunzel levde i nöd med tvillingarna som hon hade fött, – en gosse och en flicka. Han hörde en röst, och den tycktes honom så bekant att han gick åt det hållet, och då han kom fram, kände Rapunzel igen honom, och föll honom om halsen och grät. Men två av hennes tårar föll på hans ögon, och då blev de åter klara, och han kunde se med dem som förut. Han förde henne till sitt rike, där hon blev emottagen med glädje, och de levde länge lyckliga och förnöjda.




Titel: Vargen och de sju små killingarna
Det var en gång en get som hade sju killingar. Hon älskade dem över allt annat och vaktade dem noga för vargen. En dag måste hon lämna dem för att gå och hämta foder. Hon ropade till sig killingarna och sa: ”Kära barn, jag måste gå och hämta foder. Akta er för vargen. Den uslingen förställer sig ofta. Men ni kommer genast att känna igen honom på hans grova röst och svarta fötter. Släpp inte in honom i huset, för då slukar han er med hull och hår” Killingarna svarade: ”Gå bara i lugn och ro, vi släpper inte in någon”. Och så gick geten sin väg. Men strax därpå kom vargen till getternas hus. Han knackade på dörren och ropade: ”Öppna, kära barn, er mor är tillbaka och har något gott med till er!” Men killingarna sa: ”Du är inte vår mor! Hon har en ljus röst och din är grov! Du är vargen och vi öppnar inte!”
Då gick vargen till en handelsman och köpte sig ett stort stycke krita. När han hade ätit upp den var hans röst inte längre grov, utan alldeles ljus. Därefter gick han än en gång till getternas hus, knackade på dörren och ropade med ljus röst:
”Öppna, kära barn, er mor är tillbaka och har något gott med till var och en av er!” Men vargen hade lagt sina svarta fötter på fönsterblecket. Det såg de sju killingarna och ropade: ”Nej, vår mor är du inte! Hon har inte svarta fötter som du. Du är den elake vargen, vi öppnar inte!” Genast sprang vargen till en bagare och sa: ”Bagare, stryk mina fötter med deg”. Bagaren gjorde som vargen bad honom. Därefter sprang den uslingen till mjölnaren och sa: ”Mjölnare, strö mjöl på mina fötter”. Men mjölnaren förstod genast att vargen hade något ont i sinnet och vägrade.
Då sa vargen hotfullt: ”Om du inte gör det, så äter jag upp dig!” Mjölnaren blev rädd för att vargen skulle äta upp honom, så han gjorde som vargen sa. Därpå begav sig vargen för tredje gången till getternas hus, knackade än en gång på dörren och ropade: ”Öppna, kära barn, jag är er mor och har något gott med till var och en av er!”  2 Men killingarna var försiktiga och sa: ”Visa oss först dina fötter!” Då höll vargen upp sina fötter framför fönstret och killingarna såg att de var snövita. Och eftersom vargen nu talade med ljus röst, så trodde de, att det verkligen var deras mor som hade kommit tillbaka. De öppnade dörren, och in störtade den elake vargen. Åh, så förskräckta de blev, alla sju killingarna!
Den uslingen hade ändå till slut överlistat dem!
I vild flykt sprang de därifrån och gömde sig så gott de kunde. Den ene gömde sig under bordet, den andre i sängen, den tredje i spisen, den fjärde i köket, den femte i skåpet, den sjätte kröp under tvättfatet och den sjunde gömde sig i klock- fodralet. Men den elake vargen hittade dem allihop och slukade dem.
Det var bara den yngste killingen, som hade gömt sig inne i klockan, som han inte hittade. När nu vargen hade ätit sig mätt, så lämnade han getternas hus och lade sig ute på den gröna ängen under ett träd. Han somnade genast. Men strax därpå kom geten hem. Åh, så ledsen och förskräckt hon blev när hon såg att dörren stod på vid gavel!
Bord, stolar och bänkar låg omkullkastade, det stora tvättfatet hade gått sönder och lakanen låg på golvet. Getmamman ropade namnen på alla sina barn, men ingen svarade. Till slut, när hon ropade den yngstes namn, hörde hon en svag stämma: ”Mor här är jag, i klockan!” Hon släppte ut killingen och han berättade för henne, hur listig vargen hade varit och förställt sig, så att de hade öppnat och släppt in honom.
Alla de andra killingarna hade han hittat och slukat med hull och hår. Då grät den gamla geten och i sin sorg sprang hon ut i det fria. Den yngste killingen följde med henne. När de kom ut på ängen, såg de att vargen låg där. Han snarkade, så det lät som när någon sågar ved. Geten tittade på honom från alla håll och såg att det rörde sig i hans välfyllda mage.
Åh, tänkte hon, skulle möjligen mina stackars barn, som han slukade till kvällsmat, fortfarande kunna vara vid liv?  3
”Raskt, mitt barn, spring hem och hämta sax, nål och tråd”, sa hon till den yngste killingen. ”Vi ska försöka rädda dina syskon”. När killingen kom tillbaka, tog geten oförskräckt saxen och klippte hastigt upp magen på den elake vargen. Hon hade knappt hunnit klippa det första snittet förrän en av killingarna stack fram sitt huvud.
Och här hon klippte vidare, så hoppade alla sex killingarna ut efter varandra. Alla levde och de var till och med helt oskadda, för vargen hade varit så glupsk att han hade slukat dem hela. En sådan glädje det blev! Killingarna kramade sin mor och hoppade runt omkring henne. Men hon sa:
”Spring nu och hämta några stora stenar, som vi kan fylla vargens mage med så länge han fortfarande sover”.
Killingarna släpade, så fort de kunde, fram stenar och stoppade dem i vargens mage. Sedan sydde deras mor raskt ihop den och gömde sig med sina barn i närheten bakom en häck. När vargen slutligen vaknade, reste han sig klumpigt.
Eftersom han var mycket törstig, tänkte han gå till brunnen och dricka vatten. Men när han började gå, så stötte stenarna mot varandra i hans mage och skramlade.
Då ropade han: ”Vad är det som ramlar och skramlar i min mage? Jag trodde att det var sex killingar, men nu låter det som riktiga stenbumlingar!” Vargen gick långsamt och mödosamt. När han lutade sig över brunnen för att dricka, så tappade han balansen på grund av stenarna, och föll i brunnen och drunknade. När de sju killingarna såg det, kom de springande och de dansade av glädje med sin mor runt brunnen.




Titel: Spökskatten
Det var en gång en dräng som hade luskat reda på att det skulle ligga en skatt nergrävd inte
långt från traktens kyrkogård, strängt bevakad av gasten efter den man som gömt skatten där.
Drängen funderade ut en list för att lura gasten, och när han trodde att han visste hur han
skulle göra begav han sig en mörk natt till skattgömman. Med sig hade han lite småkvistar,
grenar och en tolvskilling. Han lade myntet bland kvistarna och satte sig sedan att vänta. När
gasten anlände en stund senare började drängen rota bland riset, och gasten frågade
naturligtvis vad han gjorde.
”Jag letar efter pengar”, svarade drängen.
Han fann mycket riktigt tolvskillingen, och visade stolt upp den för gasten.
”Det var då både litet och skitet”, flinade denne. ”Kom med mig, så ska du få se hur en skatt
ser ut!”
Gasten grävde fram sin skatt, och började sedan bada i den och leka med mynten.
Drängen var nöjd, för nu visste han ju var skatten fanns. Strax hade dock gasten lekt färdigt,
och förklarade att det var dags att gå hem. Han tvingade med sig den förtvivlade drängen till
kyrkogården och graven, medan denne skrek:
”Ja men, jag är ju inte dö!”
”Det gör ingenting”, vrålade gasten tillbaka. ”Jag ska nog sprätta upp en ny grav åt dig!”
Men just då gol en tupp, och därigenom bröts gastens makt. Gasten försvann ner i jorden, och
drängen gick lättad och glad i hågen tillbaka och lade vantarna på pengarna.




Titel: Jersey-djävulens födelse
Åskan gick och haglet regnade ner den där stormiga natten 1735, då mor Leeds låg till sängs
för att föda sitt sjunde barn. Den trånga stugan i det dystra barrskogsområdet Pina Barrens var
full av grannkvinnor som var där för att hjälpa till vid förlossningen. Men det var en svår
plåga för mor Leeds. Hon hade fött sex barn med ett års mellanrum och nu började hennes
kropp bli sliten. Hur mycket hon än kryste och kämpade ville barnet inte komma ut.
”Jag ger min unge till djävulen, bara den kommer ut nu!” skrek mor Leeds plötsligt. Och se,
barnet kom genast ut.
Till en början verkade allt
vara normalt. Barnet var en
pojke, som tycktes fullt frisk
på alla sätt. Men plötsligt
började den lille pojken
förändras där han låg i
barnmorskans famn. Hans
hud blev svart och såg bränd
ut. Fötterna förvandlades till
klövar och en lång svans
växte ut. Hans huvud blev
som ett vilt djurs och vingar
kröp fram ur hans rygg. Det
bräkande och sparkande
vidundret slet sig löst och
for fram som en galen varg i
stugan, klösande, bitande
och huggande efter alla som
fanns där. Till slut dök
monstret upp i skorstenen
och försvann.
Men det var inte sista
gången man såg eller hörde
av Jersey-djävulen, som
varelsen kom att kallas. Man
ser odjuret fortfarande,
nästan varje år, i Pine
Barrens. Visst kan man
besöka skogen om man vill, men lämna den innan mörkret faller om du håller ditt liv kärt.




Titel: Abura-Sumashi
Det var en gång en gammal kvinna som var ute och gick med sin sonson. Efter en stund kom
de fram till Kusazumigoe-bergspasset och den gamla kvinnan stannade utanför.
”I detta bergspass lever Abura-sumashi, har jag hört”, sade hon. ”Vissa säger att det är farligt
att gå igenom här, men det är bara vidskepelse.” Så tog hon sitt barnbarn vid handen och gick
in i passet.
”Vem är Abura-sumashi?” undrade sonsonen.
”Han är ett monster som ses bära på en oljekanna och en stav”, svarade hans farmor. ”Man
tror att han en gång i tiden var en människa som
stal olja från oljelampor. Han straff blev att efter
döden vandra omkring som en otäck varelse i
vildmarken.”
”Hur ser han ut, då?” frågade barnbarnet.
”Abura-sumashi har ett huvud som en potatis.
Hans skinn är gråblått och han skyler sin kropp
med en kappa av torkat gräs.”
Snart hade de gått igenom passet och sonsonen
andades ut.
”Ser du”, sade farmodern. ”Det fanns ingen Aburasumashi. Det är bara lantfolkets vidskepelse.”
”Säger du det..?” hörde de en röst bakom sig. När
de vände sig om stod Abura-sumashin och
skrattade åt dem så hans breda grin nästan delade
hans huvud på mitten. Då grep farmodern om sitt
barnbarn och sprang raka vägen hem så fort hon
kunde.




Titel: Vem var starkast?
En dag började solen ch vinden bråka om vem av dem som var starkast. De kunde
inte enas , så de bestämde sig för att utmana varandra på en liten tävling.
”Ser du mannen där nere?” sade vinden till solen. ”Låt os se vem som kan slita av honom
rocken snabbast.” Det gick solen med på. ”Börja du”, sade solen till vinden.
Vinden drog efter andan och skickade iväg en så kraftig blåst mot mannen att hans rock
nästan flög av honom direkt. Uppmuntrad av detta förtsatte vinden pusta med sin iskalla
andedräkt. Men mannen höll tag i sina kläder och ju hårdare vinden blåste, desto mer
svepte han plaggen kring sin kropp. Till slut tröttnade vinden och blev tvungen att vila sig.
”Nu är det min tur!” sade solen och jäste upp så mycket han kunde. De varma solstrålarna
sken ner över landskapet där mannen gick och snart började han svettas. Det blev varmare
och varmare. Till slut var det så hett att mannen inte stod ut längre, utan tog av sig rocken
och hängde den på armen.
Därmed hade solen visat att han var starkast, men kanske inte på det sätt som vinden
räknat med!




Titel: Prins Lini
Det var en gång och en drottning som bara hade ett barn, en son som hette Lini. I
samma rike bodde också en gammal man och hans hustru i en usel koja. De hade en enda
dotter som hette Signy. En dag var prins Lini på jakt med sina hovmän. När de framåt
kvällen skulle återvända hem lade sig en tät dimma över landet och man tappade bort
prinsen. Hovmännen sökte länge efter prins Line, men till slut fick de återvända till slottet
och berätta för kungen och drottningen att deras son var försvunnen. Genast skickades
landets bästa spejare ut för att hitta Lini, men efter flera veckor återvände de alla utan
resultat. Då blev kungen så bedrövad att han insjuknade och måste ligga till sängs. Han
lät kungöra att den som hittade prins Lini skulle bli belönad med halva kungariket.
Detta hörde Signy tals om och hon bad sina föräldrar om att ge henne en ordentlig matsäck och ett par nya skor, så att hon kunde ge sig av och söka efter prinsen. Efter flera
dagar kom Signy till en grotta och inne i grottan stod två sängar, en med silvervirkat täcke
och en med guldvirkat. Och i sängen med det guldvirkade låg prinsen. Signy försökte
väcka honom men utan
resultat. På sänggavlarna
fanns några tecken inristade, som Signy inte
kunde tyda.
Plötsligt hördes tunga
steg utanför grottan och
Signy gömde sig under
prinsens säng. Två bastanta jättekvinnor kom in i
grottan. Den ena sade
genast: ”Usch! Här luktar
människoblod!” ”Det
måste väl bero på prinsen”,
svarade den andra jätten.
Sedan klev jättekvinnorna
fram till sängen och sa:
”Sjung, sjung, svanarna mina
så att prins Lini vaknar!”
Då hördes svanar sjunga utanför och prinsen vaknade genast. Bägger jättarna frågade
honom om han ville gifta sig med någon av dem. Prinsen rynkade på näsan och svarade
med ett ljudligt ”Nej!”. Då skrek jättarna:
”Sjung, sjung, mina svanar
så att prins Lini somnar!”
Svanarna sjöng och prinsen somnade. Sedan lade sig jättekvinnorna i sängen med silvertäcket och somnade själva. Nästa morgon väckte de prinsen och ställde samma fråga till
honom. De fick också samma svar och de sövde genast Lini igen och gick ut ur grottan.
När Signy var säker på att jättarna var lång borta läste hon trollformeln över prinsen och
väckte honom. Prinsen och Signy hälsade hjärtligt på varandra och Signy berättade om
hur ledsen kungen var. Sedan frågade hon vad som hänt Lini. Han berättade att strax efter
att han skiljts från sina hovmän hade två jättekvinnor kommit och släpat honom med sig
till den här grottan. Där hade de sedan hållit honom fången och ställt samma fråga om
giftermål till honom varje dag.
”Men när jättekvinnorna frågar dig ikväll så ska du svara ja till en av dem,” sa Signy, ”på det
villkoret att hon berättar vad som står på sänggavlarna och vad de har för sig i skogen om
dagarna.” Prinsen tyckte det var en bra ide. Han hämtade ett schackbräde och så spelade
de schack till framemot kvällen. När jättekvinnorna kom hem gömde sig Signy och prinsen
låtsades sova i sängen. När jättarna ställde sin fråga till honom svarade han en av dem att
han nog kunde tänka sig att gifta sig, om hon sade vad som stod på sänggaveln. Jättekvinnan svarade:
”Spring, spring sängen min
varhelst jag vill!”
Nu ville prinsen också veta vad jättekvinnorna hade för sig i skogen pm dagarna. De
svarade att de jagade fågel och villt och att de satte sig under en ek och kastade boll med
sitt livsägg. Då prinsen frågade om det var något som man måste handskas försiktigt med
svarade jättarna att de skulle dö om ägget krossades. Det var alltså en farlig lek de fördrev
tiden med!
Följande morgon gick jättarna ut i skogen
igen utan att väcka Lini, men då de försvunnit
kröp Signy fram och väckte prinsen.
”Nu ska vi strax ut i skogen där jättekvinnorna
är” sa Signy. ”Du ska ta med dig ditt spjut och
sikta på deras livsägg då de kastar det, ty
annars kommer vi aldrig härifrån.” sedan klev
de upp i sängen och ropade:
”Spring, spring sängen min
varhelst jag vill!”
Och sängen sprang ut i skogen och stannade
först vid vid eken. Plötsligt hördes det högljudda skratt och Signy bad prinsen att klättra
upp i träde. Från eken grenar kunde han se att
de båda jättekvinnorna satt nedanför och
bollade med ett guldägg. Prinsen kastade då
sitt spjut och träffade ägget mitt i flykten.
Genast förvandlades de båda jättekvinnorna
till två stora stenar.
Lini och Signy flög nu tillbaka till grottan med sängen, lastade båda sängarna med jättekvinnornas skatter och for sedan tillbaka till Signys föräldrars koja. Sedan for de vidare till
slottet och träffade Linis föräldrar, som så klart blev överlyckliga över att möta sin son
igen. Kungen höll sitt löfte om att ge bort halva kungariket. Det fick Signy och Lini dela
på, och de levde länge tillsammans och älskade varandra mycket!




Titel: Guldäpple med silverblad
Det var en gång en kung som hade en enda
dotter, fager och skön. Men så blev hon svårt
sjuk och kungen sörjde bittert att hon skulle dö.
Han sammankallade alla landets visa män, men
ingen av dem kunde komma på någon bot. En
dag kom en klok gumma till kungsgården och
fick reda på att prinsessan var sjuk. ”Far åstad
och skaffa henne ett guldäpple med silverblad,
så blir hon nog bra igen” berättade gumman för
kungen.
Kungen lät genast ett påbud utgå över hela sitt
land, att den som kunde ordna fram ett guldäpple med silverblad skulle få gifta sig med prinsessan som belöning.
 Vid samma tid hände det sig att en vildapel som aldrig bar frukt stod växande på ett
högt berg och intill det berget bodde en gumma som hade tre söner. Precis som alla andra
i landet hade de hört talas om prinsessan och guldäpplet hon behövde för att friskna till.
Men ingen av dem hade förstås en aning om var en sådan frukt kunde hittas.
Så en morgon när gumman gick ut för att hämta vatten i brunnen fick hon se något som
glimmade uppe på berget. Hon ropade på sina söner som snart hade klättrat upp på
berget för att ta sig en närmare titt. Minsann om inte den gamla vildapeln under natten
hade fått både guldäpplen och silverblad på sina grenar! Nu väcktes så klart begäret hos
alla tre pojkarna att genast ge sig av till kungens slott för att vinna prinsessan, men deras
mor lugnade dem. ”Bara en av er kan få henne”, förklarade hon. ”Ni ska inte gräla utan gå
och prova er lycka var och en i tur och ordning”. Så den äldste sonen fick gå först och
plockade ett guldäpple med silverblad, lade det i en korg och gav sig av mot slottet.
 För att komma dit måste han gå genom en djup skog och där på stigen mötte han
en ful trollkäring. ”God dag!” sa käringen. ”Vad har du i korgen?” ”Svinhår och tagel!”
svarade pojken. ”Må så vara”, svarade käringen och släppte förbi honom.
När pojken kom fram till kungens slott blev han stoppad av portvakten som undrade över
hans ärende. ”Jag är här för att ge prinsessan ett guldäpple med silverblad”, förklarade
pojken självsäkert. ”Det var inte illa!” svarade vakten. ”Men det måste vi först ta en titt på.”
Då vakten tittade i korgen visade den sig bara vara full av svinborst och tagel! Pojken fick
skamsen återvända hem och förklara vad som hade hänt.
Nu gav sig den mellersta sonen iväg med sitt guldäpple i korgen. Då han gick genom
skogen mötte han trollkäringen. ”God dag!” sa käringen. ”Vad har du i korgen?” ”Nötter
som ingen kan knäcka!” svarade pojken. ”Må så vara”, svarade käringen och släppte förbi
honom.
När pojken kom fram till kungens slott blev han stoppad av
portvakten som undrade över hans ärende. ”Jag är här för att
ge prinsessan ett guldäpple med silverblad”, förklarade pojken
självsäkert. ”Det var inte illa!” svarade vakten. ”Men det måste
vi först ta en titt på.” Då vakten tittade i korgen visade den sig
bara vara full av svinborst och tagel! Pojken fick skamsen
återvända hem och förklara vad som hade hänt.
 Nu gav sig den mellersta sonen iväg med sitt guldäpple i
korgen. Då han gick genom skogen mötte han trollkäringen.
”God dag!” sa käringen. ”Vad har du i korgen?” ”Nötter som
ingen kan knäcka!” svarade pojken. ”Må så vara”, svarade
käringen och släppte förbi honom.
 När pojken kom fram till kungens slott blev han stoppad
av portvakten som undrade över hans ärende. ”Jag är här för att
ge prinsessan ett guldäpple med silverblad”, förklarade pojken
självsäkert. ”Det var inte illa!” svarade vakten. ”Men det måste
vi först ta en titt på.” Då vakten tittade i korgen visade den sig
bara vara full av stenhårda nötter! Pojken fick skamsen gå hem
och berätta om sin olycka.
 Nu var det den yngste sonens tur att prova sin lycka.
Liksom sina bröder lade han ett guldäpple med silverblad i en korg och gav sig av in i
skogen. Snart mötte han trollkäringen. ”God dag!” sa käringen. ”Vad har du i korgen?”
”Guldäpple med silverblad!” svarade pojken. ”Eftersom du talade sanning ska du få ett gott
råd av mig!” sa käringen. ”Möter du några på din väg som du kan hjälpa så gör det! Ta
denna lilla pipa och blås i den när du själv behöver hjälp så kommer du att få det.”
 Pojken tackade trollkäringen och gick vidare mot kungens slott. När han kom till en
sjö fick han se att en stor fisk hade hoppat upp på land och kunde nu inte ta sig tillbaka i
vattnet. Pojken lyfte försiktigt upp fisken och släppte ner den i sjön igen. Ett stycke längre
fram på vägen fick han se en duva som jagades av en hök. Pojken skrämde iväg höken och
gav duvan lite att äta av sin färdkost. När han senare passerade en äng upptäckte han två
korpar som stred med varandra på liv och död. Pojken skilde korparna åt och talade dem
till rätta. Vid vägen passerade han sedan två myrstackar som låg i krig med varandra.
Myrorna myllrade över hela skogsbacken och bet och drog i varandra. Då tog pojken fram
det som var kvar av sin färdkost och strödde den i varje myrstack. Då glömde myrorna bort
att slåss och satte sig ner för att äta istället.
 Till slut var pojken äntligen framme vid kungens slott och han bankade på den stora
porten. När vakterna fick se att han faktiskt hade ett guldäpple i sin korg så blev han
genast insläppt. Pojken blev tillåten att gå upp till prinsessan och i kungens och hela
hovets närvaro åt flickan upp äpplet som han haft med sig. Nästan genast blev hon mycket
friskare och alla i slottet blev glada. Men kungens panna mulnade. ”Ska min dotter verkligen ha en torparson till make?” frågade han sig. ”Nej, svårare prov än detta måste han
genomgå om han ska få min dotter och halva kungariket!”
Alltså blev pojken kallad inför kungen som förklarade att han följande natt måste rensa en
tunna blandsäd, så att kornet kom för sig och rågen för sig. När kvällen kom hällde kungens män ut säden på borggården och lämnade pojken till att utföra sin omöjliga syssla.
Men så kom han att tänka på de där två myrstackarna, vars krig han avbrutit. Han tog
fram pipan han fått av trollkäringen och blåste i den. Strax kom de två myr-arméerna
löpande över borggården och hade inom kort skilt rågen från kornet.
 När kungen kom ut på borggården följande morgon och såg att pojken lyckats med
sin uppgift blev han mörk i synen. Kungen var ännu inte villig att ge upp sin dotter så han
gav pojken ett nytt omöjligt uppdrag, nämligen att i en sjö hitta en ring som kungen en
gång tappat där. Men pojken kom att tänka på fisken han räddat och blåste i sin pipa.
Strax dök fisken upp ur vattnet och pojken förklarade vad han behövde hjälp med. Fisken
försvann ner i sjöns djup och kom snart tillbaka med ringen i munnen.
 När kungen återsåg sin ring i pojkens hand trodde han knappt det var möjligt, men
han återfick fattningen och kom nästan genast på en ny, ännu värre uppgift. Nu ville
kungen ha en olivkvist från själva paradiset. Pojken tänkte då på duvan han räddat undan
höken och kallade på den genom att blåsa i sin pipa. När duvan slog sig ner på hans axel
viskade pojken till den vad han behövde hjälp med. Genast flög duvan iväg och nu dröjde
det hela dagen innan fågeln kom tillbaka, ty det var långt till paradiset. Men nog hade den
en olivkvist i sin näbb och denna överlämnade pojken till den rasande kungen. I sin ilska
reste sig kungen upp och skällde på pojken. ”Inte för att jag vet hur du lyckas med alla dina
uppdrag”, gormade han, ”men nu vill jag ha ett glödande kol från helvetet och kan du inte
skaffa fram det ska du döden dö!” Det lät ju inte roligt, men pojken trodde att han nog
skulle klara även detta. Han tänkte på korparna som han hjälpt sluta fred och blåste i sin
pipa. De två svarta fåglarna dök strax
upp och pojken berättade vad han
behövde hjälp med. Den ena korpen
gav sig av mot helvetet och när skymningen föll återvände han med ett kol
från djävulens egen kakelugn. När
korpen släppte kolet på borggården
hördes ett fruktansvärt dån och hela
slottet skakade i sina grundvalar.
Kungen sprang ut för att se vad som
hänt, men blev genast bländad av
glöden från kolet som var fruktansvärdare än något ljus han sett och någon
hetta han känt. ”Nu har du drivit gäck med mig länge nog!” sa pojken till kungen. ”Ge mig
nu prinsessan som du lovat, annars ger jag mig hem och helvetesglöden får ligga på din
gård i evinnerliga tider!”
 Då bleknade kungen och han insåg hur illa han betett sig. Kunde han få en bättre
måg en denne pojke som gjort så mycket för att vinna hans dotter? Nej, nu for kungen ner
på knä framför pojken och lovade honom allt han kunde önska, om han bara tog bort kolbiten. Pojken blåste i pipan och den andra korpen grep kolet och flög iväg till helvetet med
det.
 Nu kläddes pojken i purpur och guld, bröllopet tillreddes och i brudens krona flätades den förtrollade apelns silverblad. Efter några år drog sig kungen tillbaka och gjorde
pojken och prinsessan till nya härskare i landet. Och där sitter de och regerar än om sagan
nu är sann och det tyckte jag den verkade när jag sist hörde den.





Titel: Krukan med guldpengar
Det var en gång en kung av Egypten som
plötsligt blev sjuk. Han miste synen och hans
hälsa blev så klen att han inte orkade stiga upp
ur sin säng. Han samlade landets visa män runt
sig och de var alla ense om det lämpliga botemedlet: Man måste finna den guldhövdade
fisken och låta kungen smaka av dess kött.
Kungens ende son, prinsen, gav sig genast ut på
havet för att söka denna förunderliga fisk.
Under tre månader drog prinsen och hans män
upp den ena märkliga fisken efter den andra,
men ingen av dem var guldhövdad. Den sista
aftonen innan de skulle bege sig hemåt, på den
hundrade dagen av sökande, hände det sig att
prinsen kastade ut sitt nät en sista gång och i
hans nät fastnade den guldhövdade fisken!
Prinsen lyfte upp fisken i sin famn för att lägga
den i ett kar med vatten, men då han såg in i
fisken stora, sorgsna ögon kunde han inte längre utföra sitt uppdrag. Istället skonade han
fisken och lät den dyka tillbaka ner i havet.
Så återvände han hem tomhänt och visste mycket väl att hans far skulle bli arg på honom.
Men han hade nog inte räknat med riktigt hur arg han skulle bli. Den gamle kungen blev
fullkomligt rasande och ropade efter den kunglige bödeln. ”Ditt huvud ska betala för
detta! Ditt huvud ska betala för detta!” skrek han.
Men medan detta hände hade en tjänare rusat till drottningen och berättat om kungens
ursinne. Drottningen hämtade sin son, klädde honom i vanliga kläder och fyllde hans
fickor med silver och guld. Sedan skyndade hon iväg till hamnen och satte sin son på ett
skepp på väg till en avlägsen ö.
”Lyssna till mig, min son!” sade hon. ”En dag kommer din far att ångra sitt beslut och
önska att du var hos honom igen. Då kommer han att vara tacksam för att jag räddat dig
till livet. Ett sista råd ska du få av mig: Ta aldrig en man i din tjänst som vill ha betalning i
slutet av varje månad!” Detta tyckte prinsen var ett underligt råd. Men han visste att hans
mor var en ovanligt klok kvinna och lade det därför på minnet.
Efter flera veckor till havs nådde skeppet en ö täckt av lummiga skogar och färggranna
blommor. Här och var låg små byar av vita hus. Prinsen blev genast betagen i ön och
köpte sig ett hus att bo i. Därefter började han söka efter en lämplig tjänare. Alla som kom
till honom förklarade att de ville ha lön i slutet av varje månad, men eftersom prinsen var
fast besluten att lyda sin moders råd anställde han ingen av dem.
En dag kom en främling från det fjärran Arabien till hans hus och sökte tjänsten som
tjänare. Då prinsen frågade efter vad mannen önskade som lön svarade han: ”Jag vill inte
ha pengar. I slutet av året kan du se vad mina tjänster varit värda och då kan du belöna mig
som du tycker.” Då förstod prinsen att främlingen var den sorts tjänare hans mor menat
och han anställde honom på fläcken.
På baksidan av den grönskande ön låg en öde öken som tillkommit av att ett rysligt monster varje dag kravlade upp ur havet och brände marken med sin härskna andedräkt. Dessutom slukade odjuret all boskap och alla grödor som kom inom dess räckvidd. Den guvernör som härskade över ön skickade varje dag dit soldater för att mota bort odjuret, men av
någon anledning kunde de aldrig hålla sig vakna när monstret dök upp. Till slut lovade
guvernören bort sin vackra dotter till vem som helst som kunde göra dem kvitt vidundret.
Så fort prinsens tjänare hörde om detta gick han till guvernörens palats. ”Om min herre
dräper monstret, hur tänker du belöna honom” frågade han guvernören. ”Han får min
dotter och allt annat han kan begära som står i min makt att ge”, svarade guvernören. ”Då
skriver vi ett kontrakt på detta”, krävde tjänaren och så skedde.
Den natten smög prinsens tjänare iväg ensam till den öde stranden på öns baksida. Han
hade smort in sig
med en olja som
kliade något alldeles rysligt och på
så sätt höll han sig
vaken då monstret
kom kravlande
upp ur havet. Det
var ett otäckt djur,
som tycktes ha
drag av både orm
och fågel. Men
tjänaren var inte
rädd för det utan
smög fram mot
monstret och gav
det ett kraftigt dolkhugg bakom ett av dess öron. Detta var tydligen monstrets mest
sårbara ställe, ty det utstötte ett högt jämmer och rullade runt dött på sin rygg. Tjänaren
skar av odjurets öron och några av dess huggtänder innan han begav sig hemåt.
Nästa morgon berättade han för prinsen vad som hade hänt och bad honom gå med troféerna från monstret till guvernören och säga att det var han som besegrat odjuret. ”Aldrig i
livet!” sade prinsen. ”Det är du som dödat det och jag vägrar ta äran åt mig!” ”Gör som jag
ber dig”, svarade tjänaren. ”Det finns en god anledning till detta. Lita på mig och allt ska
gå oss bägge väl.” Till slut gav prinsen med sig och gick till guvernören, som blev mäkta
förtjust över den historia den unge mannen hade att berätta. Men då guvernören gick för
att hämta sin dotter bad prinsen honom istället om ett snabbt skepp som kunde föra
honom och hans tjänare ut i världen.
Guvernören var glad över att inte behöva gifta bort sin dotter ännu och ordnade med nöje
fram skeppet till prinsen, samt många ädla stenar och juveler i reskassa därtill. Prinsen och
hans tjänare seglade iväg – och seglade och seglade tills de kom till ett stort kungadöme.
Tjänaren gick iland för att bland folket ta reda på vad för sorts ställe de kommit till. Snart
kunde han återvända med spännande nyheter. Det visade sig att kungen sökte efter en
lämplig make till sin dotter och att inte mindre än hundra unga män redan äktat henne,
men sedan försvunnit efter bröllopsnatten. Prinsen blev lockad av detta mysterium och
sökte genast upp kungen för att förklara sitt intresse som
blivande svärson. Det började bli svårt att hitta intresserade män i landet och kungen blev därför glad då prinsen
dök upp. Redan samma afton ordnade han bröllop mellan
prinsen och prinsessan och då festligheterna var över gick
de unga tu till prinsessans rum. Det var en vacker kväll och
prinsen satte sig att titta ut över palatsets trädgårdar i
månskenet. I en öde del av trädgårdarna höll två män på att
gräva en avlång grop. Det tog en stund för prinsen att inse
att det var hans grav de grävde! Ingen räknade med att han
heller skulle överleva. Han kunde inte förstå vad som skulle
kunna hända. Prinsen titta på den vackra prinsessan som
lutat sig mot en hög kuddar och nu slumrade stilla. Men
plötsligt öppnade hon munnen och en svart giftorm ringlade ut! Kräldjuret satte fart mot prinsen, som nu förstod
vad som hänt alla de andra friarna. Men just då slogs dörren upp och prinsens tjänare kom
inrusande. Med sin dolk skar han huvudet av ormen och samtidigt som odjuret dödades
vaknade prinsessan upp. Hon förklarade att hon fallit offer för en ond förbannelse, som
tvingat henne att göra slut på alla sina friare på detta gräsliga sätt. Men nu när ormen var
död var denna onda svartkonst hävd.
Nu slog sig prinsen till ro med sin hustru och de levde i det ståtliga palatset. Men så en dag
kom en budbärare med ett brev från Egypten. Det var prinsens mor som berättade att
hans far nu avlidit, men innan sin död gjort prinsen till arvinge av hela landet. Efter så lång
tid på flykt kunde prinsen inte tänka sig något bättre än att återvända hem. Alltså tog han
sitt snabba skepp och reste mot Egypten med prinsessan och sin tjänare. Mitt ute på havet
kom tjänaren fram till honom och sa: ”Nu är det dags för mig att ta farväl, ty året har gått
och min tjänst hos dig är avslutad.” Prinsen var bestört över tanken på att mista sin tjänare,
som ju också blivit hans bäste vän, men han frågade mannen vad han nu ville ha som lön.
”Inget”, svarade mannen, ”ty du har redan gett mig livet som gåva den dag då du släppte
tillbaka mig i havet. Jag är nämligen den guldhövdade fisken, alla fiskars kung, och jag har
blott betalat den skuld av tacksamhet jag har till dig.” Med dessa ord hoppade tjänaren
överbord, men innan han hunnit ner i vattnet hade han skinn blivit fjälligt och hans armar
och ben till fenor. Som ett solblänk i vattnet glimmade den guldhövdade fisken till innan
han försvann i havets djup.
Slut!




Titel: De tre önskningarna
Det var en gång en fa tig skogshuggare
som varje morgon gick iväg för att hugga ved.
Han arbetade hårt hela dagen och återvände på
kvällen hem ti l sin stuga, där hans fru väntade
med kvällsmaten. Det var ett slitsamt liv, men
det enda sorts liv de visste.
En dag när skogshuggaren var mitt uppe i sitt
arbete hörde han någon ropa på hjälp. Det va
en klen, pipig röst så de tog e tag innan han
hittade den som ropade. Det visade sig vara en
iten gubbe som fastnat med foten i en sprucken
rädstam. Figuren kunde inte ha varit mycket
törre än en flaska och skogshuggaren förstod
a t det måste vara en av älvorna. Skogshuggaren
gick fram till trädet och hade snart hackat upp
tammen med sin yxa, så gubben kunde komma
loss. Den lille mannen var mycket tacksam för
hjälpen och sa ti l skogshuggaren: ”Du ska få tre
önskningar i belöning av mig. Du behöver bara
säga vad du vill ha, så kommer det till dig direkt.
Men kom ihåg, du har bara tre, så använd dem
vist!” Med de orden försvann gubben i tomma
intet.
Skogshuggaren hade verkligen fått något att fundera på när han vandrade hem på kvällen.
När han satte sig ned vid köksbordet kände han för första gången den dagen hur hungrig
han faktiskt var. ”Är inte maten klar snart?” frågade han sin hustru. ”Den är klar när den är
klar!” svarade hon. ”Jag önskar att jag åtminstone hade haft en korv a t gnaga på”,
mumlade skogshuggaren utan a t tänka sig för. Vips låg en stor korv på tallriken framfö
honom. Hans fru stirrade förvånat på korven och undrade hur han få t fram den. Då berätade skogshuggaren om sitt möte med den lille gubben i skogen och om de tre
önskningarna. Då blev hustrun rosenrasande och skällde ut sin man. ”Är du så dum så du
slösar bort en önskning på en korv?? Hur kan man vara så slarvig? Hur kan man vara så
korkad??? Jag önskar a t korven sa t fast på din näsa!” Och vips, så satt korven längst ut på
skogshuggarens näsa. Nu blev det ganska tyst i stugan, när de bägge begrep hur dumma
de varit. Vad skulle de nu lägga sin sista önskan på? Ett stort hus? Massor av pengar? E
långt och hälsosamt liv
”Jag önska att korven försvann från min gubbes näsa”, sa hustrun till slut och korven
försvann.
Det är minsann äkta kärlek det!” sa skogshuggaren Har v de ändå inte bra om vi ha
det?” Hustrun muttrade och lade upp en stor portion mat åt sin gubbe, fö morgon skulle
han ju ut och hugga ved igen.
Slut!




Titel: Spindeln och sköldpaddan
Sköldpaddan hade gett sig ut på vandring och började bli både hungrig och törstig.
När han kom förbi spindelns hydda kände han den ljuvliga doften av nylagad
fisksoppa. Han kunde därför inte låta bli att knacka på. Spindeln blev sur, för han
hade tänkt sig att äta ensam. Men nu var det så att enligt traditionen i landet kunde
spindel inte neka en gäst som ville komma och äta med honom. Därför blev han så
illa tvungen att bjuda in sköldpaddan.
När sköldpaddan sträckte sin tass mot soppsleven utropade spindeln: "Stopp där! I
mitt land är det sed att alltid tvätta sig innan man äter." Det där var faktiskt inte
sant, men spindeln ville ju bli av med sin gäst.
"Då får jag se till att ordna det", sa sköldpaddan och lunkade iväg mot floden.
Under tiden började spindeln äta det fortaste han kunde för att slippa dela med sig.
När Sköldpaddan badat färdigt var han ren från topp till tå, men på vandringen
tillbaka till spindelns hydda blev han dammig igen.
"Stopp där!" sa spindeln. "Du är ju fortfarande smutsig."
"Jag blev ju dammig på vägen tillbaka", suckade sköldpaddan.
"Det här duger inte", menade spindeln. "Du får gå och tvätta dig igen."
Så sköldpaddan lunkade åter iväg till floden, medan spindeln vräkte i sig sin
middag. När sköldpaddan kom tillbaka var maten slut.
"Det var det bästa jag ätit på bra länge", skrockade spindeln.
"Jaha. Då får man tacka för gästfriheten", sa sköldpaddan och gick vidare.
En tid senare var spindeln ute på vandring då han fick vittring på god matlagning.
När han kommit till en djup damm kunde han se sköldpaddan på botten och den
stora middag han just lagat åt sig. Spindeln plaskade i vattnet och fick på så sätt
sköldpaddans uppmärksamhet.
"Hej, spindel", sa sköldpaddan när han simmat upp till ytan.
"Jag skulle tro att seden att bjuda in besökare till middag är densamma hos dig som
hos mig", sa spindeln.
"Jo, det stämmer", höll sköldpaddan med. "Dyk ner här bara så får du mat."
Nu var problemet det att spindelns kropp var klotrund och lätt som ett flöte. Hur
han än sprattlade, simmade och försökte snurrade han bara runt på vattenytan utan
att sjunka en tum. Men så kom den listiga spindeln på att han kunde fylla fickorna i
sin jacka med stenar, och sedan kunde han dyka utan problem. Då de satt sig till
bords sa sköldpaddan: "Bästa spindel, i min del av landet är det sed att alltid ta av
sig jackan innan man äter."
Spindeln glömde för ett
ögonblick bort att han hade
stenarna i fickorna och när han
tog av jackan flöt han fort som en
kork upp till ytan och blev kvar
där. Där satt han sedan och tittade
på medan sköldpaddan lungt
avnjöt sin goda middag.
När man försöker lura någon till
sin egen fördel finns det ofta
någon som luras tillbaka ännu
bättre!
Slut!




Titel: Prinsen Fredrik
Det var en gång en pojke som hette Fredrik. Han föddes år 1366 och bodde i en liten by i mitten av Europa. En dag kom några soldater till hans by. Byborna verkade dock inte tycka om soldaterna, de gjorde motstånd och Fredriks föräldrar togs tillfånga. Han var därför tvungen att växa upp hos sina farföräldrar.

Flera år senare hade Fredrik växt upp och blivit en stark ung man. Trots att flera år gått, saknade han fortfarande sina föräldrar och hans största dröm var att en dag återförenas med dem igen. Han hade hjälpt till som lärling hos byns smed, och som belöning för sin hjälp hade han en dag fått ett svärd av smeden. Det var inte det bästa svärdet, men Fredrik hade varit överlycklig eftersom han äntligen kunnat lära sig att använda ett.

En dag sade han farväl till farföräldrar, packat sina saker och gav sig av på ett äventyr för att få reda på vad som hänt hans föräldrar. Det var ett äventyr som skulle ändra hans liv för alltid. Efter att ha rest runt i flera månader och frågat efter information i städer och byar mötte han en mystisk man i ett värdshus.

Mannen hade hört rykten om hur Fredrik letat efter sina föräldrar. Den mystiske mannen visade sig ha information om var de fanns och vad som hänt dem. De hade blivit tillfångatagna av soldater från klanen Blanksköld, en mäktig familj som länge letat efter dem. Varför kunde mannen inte berätta, men de var vid liv och hölls tillfånga i ett välövervakat slott.

Mannen som sade sig vara en gammal vän till Fredriks föräldrar erbjöd sig att hjälpa honom att rädda dem, ett erbjudande Fredrik gärna accepterade.

Slottet de kom fram till var stort och skräckinjagande. För att inte bli upptäckta klädde de ut sig till tjänare och smög sig in genom köket. De låtsades jobba på slottet i flera dagar för att kunna leta igenom så mycket som möjligt av slottet, och tillslut hittade de Fredriks föräldrar, som varit inlåsta i ett torn i flera år.

Fredriks föräldrar var överlyckliga över att få se sin son igen, de kramade om honom länge och var väldigt stolta över honom. De förklarade för honom att Fredriks mamma, Cecilia, från början tillhört en kungafamilj. Hon hade varit kronprinsessa till ett litet kungarike, men Blanksköldarna hade attackerat dem och hon hade varit tvungen att fly. Hon hade slagit sig ner i den lilla byn, där hon träffat Fredriks far och tillslut fött Fredrik. En dag hade Blanksköldarna dock fått reda på var hon fanns och de hade tagit dem tillfånga så att hon inte skulle försöka ta tillbaka kungariket. Den mystiska mannen som hjälpt Fredrik att hitta dem igen var en före detta riddare som tjänat hennes familj.

Den återförenade familjen och den före detta riddaren flydde från slottet och de tog sig så långt därifrån som möjligt. För att hämnas för det klanen Blanksköld gjort mot dem så bestämde de sig för att trots allt försöka att återerövra sitt förlorade kungarike. Det var en lång resa dit, men på vägen lyckades de övertala flera modiga soldater att hjälpa dem.

När de kom fram hade de lyckats att värva en hel armé, som var så kraftfull att de få trupper av Blanksköldar genast gav upp när de kom fram. Kungariket hade blivit förstört under tiden Blanksköldarna styrt det, men Fredrik och hans familj återställde långsamt det till vad det en gång varit. Fredrik, som växt upp som en fattig bondpojke, blev plötsligt en älskad prins, och deras kungarike blev väldigt framgångsrikt i flera tiotals år.
